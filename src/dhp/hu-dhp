A szív irányítja a dharmákat, felettük áll, azok
belőle származnak. A gonosz szívvel cselekvő,
gonoszan beszélő embert úgy követi a szenvedés,
mint kocsi elé fogott ökröt a kerék.

			 Dhammapada - 1
%
A szív irányítja a dharmákat, felettük áll, azok
belőle származnak. A tiszta szívvel cselekvő,
tiszta szívvel beszélő ember nyomában boldogság
jár, mely éppúgy elválaszthatatlan tőle, mint az
árnyék.

			 Dhammapada - 2
%
„Sértegetett engem, megvert engem, legyőzött
engem, kirabolt engem!” Akik ilyen gondolatokat
ápolnak magukban, azokban sohasem szűnik meg a
gyűlölet.

			 Dhammapada - 3
%
„Sértegetett engem, megvert engem, legyőzött
engem, kirabolt engem!” Akik nem ápolnak ilyen
gondolatokat, azokban meg fog szűnni a gyűlölet.

			 Dhammapada - 4
%
A gyűlöletet sohasem szünteti meg gyűlölet, csak a
szeretet.— Ez az örökkévaló Törvény.

			 Dhammapada - 5
%
Sokan nincsenek tudatában annak, hogy egyszer
mindenki meghal. Akik ráébrednek erre, azonnal
abbahagyják az ellenségeskedést.

			 Dhammapada - 6
%
Ha az élvezeteknek él, nem ellenőrzi az érzékeit,
mértéktelen az evésben, lusta és erőtlen, akkor a
Kísértő biztosan legyőzi, ahogyan a szél is
ledönti a gyenge fát.

			 Dhammapada - 7
%
Ha nem az élvezeteknek él, ellenőrzi az érzékeit,
mértékletes az evésben, erős és hite szilárd,
akkor a Kísértő éppúgy nem fogja legyőzni, ahogyan
a szél sem dönti le a kősziklát.

			 Dhammapada - 8
%
Aki úgy veszi magára a szerzetesek sárga ruháját,
hogy előtte nem tisztul meg a bűntől, akiből
hiányzik a mértékletesség és az igazság, az
méltatlan a sárga ruhára.

			 Dhammapada - 9
%
Aki megtisztult a bűntől, az erényben alapozta meg
magát, önuralomra tett szert, s élete az igazságra
épül, az méltó a szerzetesek sárga ruhájára.

			 Dhammapada - 10
%
Akik lényegesnek látják a lényegtelent, s
lényegtelennek a lényegest, azok hiábavalóságokat
követve sohasem érik el Azt, ami igazán lényeges.

			 Dhammapada - 11
%
Akik a lényegest látják lényegesnek, s
lényegtelennek a lényegtelent, azok helyes
gondolatokra támaszkodva elérik Azt, ami igazán
lényeges.

			 Dhammapada - 12
%
Aki nem ellenőrzi az elméjét, ahhoz utat talál a
szenvedély, ahogyan az esővíz is átszivárog a
rosszul felrakott zsúptetőn.

			 Dhammapada - 13
%
Aki ellenőrzi az elméjét, ahhoz nem talál utat a
szenvedély, ahogyan az esővíz sem szivárog át a
gondosan felrakott zsúptetőn.

			 Dhammapada - 14
%
A bűnös szenved e világban, s szenved a
következőben, kétszeresen szenved, fájdalom
kínozza, saját cselekedeteinek gonoszsága sújtja.

			 Dhammapada - 15
%
Az erényes örvend e világban, s örvend a
következőben, öröme kétszeres, a szíve ujjong,
saját cselekedeteinek tisztasága ragyog vissza rá.

			 Dhammapada - 16
%
A bűnös szenved e világban, s szenved a
következőben, kétszeresen szenved. Kínozza a
lelkiismeret: „bűnt követtem el.” A pokolba jutván
még nagyobb a kínja.

			 Dhammapada - 17
%
Az erényes örvend e világban, s örvend a
következőben, öröme kétszeres. Lelkiismerete
tiszta: „jót cselekedtem.” A mennybe jutván öröme
csak növekszik.

			 Dhammapada - 18
%
Akárhány szent himnuszt zenghet az ajka, ha rest
megfelelően cselekedni, nem vallásos. Olyan, mint
az a pásztor, aki más marháit számolgatja.

			 Dhammapada - 19
%
Ha csupán néhány himnuszt zeng ajka, de az örök
Törvény szerint cselekszik, elhagyja a
szenvedélyt, a gyűlöletet, a dőreséget, igaz tudás
birtokába jutva kiszabadul elméje, s kialszik
benne mind az evilági mind a túlvilági gyönyörök
vágya, akkor valóban vallásos.

			 Dhammapada - 20
%
Éberség az örök élet lakóhelye, hiánya a halálé.
Aki éber, nem hal meg. Aki nemtörődöm módon él,
mintha már meg is halt volna.

			 Dhammapada - 21
%
A bölcsek, világosan megértvén ezt az éberséget,
örömüket lelik benne, és a nemes emberek
menedékének boldogságában élnek.

			 Dhammapada - 22
%
Ezeket a rettenthetetlen, szüntelenül meditációba
mélyedt, állhatatos bölcseket megérinti a
megszentelődés felülmúlhatatlan békéje, elérik a
Nirvánát.

			 Dhammapada - 23
%
A buzgó, hagyomány–őrző, tiszta tettű, gondos,
önuralommal bíró, erényes, fáradhatatlan embernek
a dicsősége egyre nő.

			 Dhammapada - 24
%
Erőfeszítéssel, éberséggel, önmaga leigázásával,
önuralommal a bölcs olyan szigetet épít, amit nem
sodorhat el az áradat.

			 Dhammapada - 25
%
A tudatlan, balga emberek nemtörődöm módon élnek,
a bölcs viszont úgy őrzi éberségét, mint a
legnagyobb kincset.

			 Dhammapada - 26
%
Ne éljetek nemtörődöm módra, ne engedjetek az
érzékiségnek, a kéjvágynak! Nagy lesz az öröme
annak, aki fáradhatatlanul meditál.

			 Dhammapada - 27
%
A bölcs éberségével elűzi a szétszórtságot,
felkapaszkodik a Tudás Tornyába, s szenvedés
nélkül lepillant a balgán szenvedő világra, mint
hegycsúcsról a völgylakókra.

			 Dhammapada - 28
%
Fáradhatatlanul törekszik, míg mások cselekedni
restek, kitartóan kutat, miközben mindenki más
alszik; a bölcs úgy tör előre, mint a versenyló,
amint maga mögött hagyja a poroszkáló gebét.

			 Dhammapada - 29
%
Indrát is az éberség tette az istenek urává. Aki
éber, felmagasztaltatik az emberek között, akiből
viszont hiányzik az éberség, annak megvetés lesz
osztályrésze.

			 Dhammapada - 30
%
Aki örömét leli az éberségben, s veszedelmet lát
annak hiányában, a koldus, minden köteléket
elégető tűzként vándorol a világban.

			 Dhammapada - 31
%
Aki örömét leli az éberségben, s veszedelmet lát a
szétszórtságban, a koldus, nem bukhat el, közel
van hozzá a Nirvána.

			 Dhammapada - 32
%
A nyílkészítő egyenes, sima nyílvesszőket készít;
a bölcs is kisimítja remegve vibráló, ingatag
elméjét, melyet oly nehéz szilárdan tartva
irányítani.

			 Dhammapada - 33
%
Miként a hal, melyet kiragadtak vízi otthonából és
a szárazföldre dobtak, éppúgy ficánkol
kétségbeesve az elme, hogy kiszabaduljon a Kísértő
uralmából.

			 Dhammapada - 34
%
A nehezen megfékezhető, csapongó, vágyűzött elme
ellenőrzése jó. A megfékezett elme boldogságot
hordoz.

			 Dhammapada - 35
%
A csapongó, vágyűzött elmét a bölcs irányítsa
arra, ami mélyen rejtett, amit oly nehéz meglátni.
A jófelé irányított elme boldogságot hordoz.

			 Dhammapada - 36
%
Egyesegyedül bolyongva, messzekutatva vándorol
szíve legmélyén meglátni a testetlen Rejtőzködőt.
Ha elméjét leigázza, nem győzhet rajta már halál.

			 Dhammapada - 37
%
A Törvény nem tárulhat fel, amíg az elme ingatag;
A megismerés nem teljes, amíg a Csend el-elszakad.

			 Dhammapada - 38
%
Akinek elméjét nem gyengíti érzékiség, akit nem
zavart meg a világ, aki nem gondol többé jutalomra
vagy büntetésre, aki ébren van, annak nincs mitől
félnie.

			 Dhammapada - 39
%
Aki tudja, hogy ez a test oly törékeny, mint a
korsó, az ebből a gondolatból építsen magának
erődöt. A megismerés fegyverével szálljon szembe a
Kísértővel, s ne hagyja abba a harcot, amíg le nem
győzte teljesen!

			 Dhammapada - 40
%
Mert jaj, hamarosan eljön az idő, amikor a test
úgy fekszik öntudatlanul a földön, mint egy
kiégett tuskó, megvetve, haszontalanul!

			 Dhammapada - 41
%
Nem tud akkora kárt okozni ellenség az ellenégnek,
gyűlölködő a gyűlölködőnek, mint amekkora kárt a
rosszul irányított elme okozhat nekünk.

			 Dhammapada - 42
%
Sem az apánk, sem az anyánk, sem bármely rokonunk
nem tehet értünk annyit, mint amekkora szolgálatot
a jól irányított elme nyújthat nekünk.

			 Dhammapada - 43
%
Ki fogja legyőzni ezt a világot, a halál
birodalmát, és az istenekét? Ki fogja jó
kertészként az erény igaz módon felmutatott útját
választani?

			 Dhammapada - 44
%
A tanítvány fogja legyőzni ezt a világot, a halál
birodalmát, és az istenekét. A tanítvány
fogja—mint jó kertész a megfelelő virágot—az erény
útját választani.

			 Dhammapada - 45
%
Amint ráébredt, buborék a teste, és csak
délibábtermészet az övé, a vágy minden virágszárát
kitépte, a Halál Királya nem lel rá többé.

			 Dhammapada - 46
%
Halál leselkedik a vágy virágait gyűjtőre, akinek
elméjét megzavarta a világ, mintha árvíz
leselkedne az alvó városra.

			 Dhammapada - 47
%
A Halál legyőzi a vágy virágait gyűjtőt, akinek
elméjét megzavarta a világ, még mielőtt
jóllakhatna a gyönyörökkel.

			 Dhammapada - 48
%
Mint a méh, amely összegyűjtvén a nektárt távozik
anélkül, hogy ártana a virágnak, hogy
elváltoztatná annak színét vagy illatát, úgy éljen
a bölcs ezen a Földön!

			 Dhammapada - 49
%
Ne mások hibáival, bűnös cselekedeteivel vagy
mulasztásaival foglalkozzatok, hanem saját
hibáitokkal, bűnös cselekedeteitekkel és
mulasztásaitokkal törődjetek.

			 Dhammapada - 50
%
Ha nem követi cselekvés, minden ékesszólás
hasztalan, mint a gyönyörű színekben pompázó, de
illattalan virág.

			 Dhammapada - 51
%
Aki nemcsak ékesen beszél, de aszerint is él, amit
mond, olyan akár a gyönyörű színekben pompázó,
jóillatú virág.

			 Dhammapada - 52
%
Annak, aki világra jött, legalább annyi jót kell
cselekednie, ahány virágfüzér csak készíthető egy
hatalmas virághalomból.

			 Dhammapada - 53
%
Se szantálfa, se tagara, se jázmin illata nem
száll a szél ellenében, a jóság viszont
szembeszáll a széllel, a jó áthatja az egész
világot.

			 Dhammapada - 54
%
Illatozzék csak a szantál, a tagara, a lótusz, s a
jázmin, az erény illatát úgysem múlhatják felül.

			 Dhammapada - 55
%
A tagara és a szantálfa illata nem jut messzire,
de az erény illata felszáll az égbe, az istenekig.

			 Dhammapada - 56
%
Akik erényesek, akikben éberség lakozik, akiket a
végső megismerés kiszabadított, azokhoz nem talál
utat a Kísértő.

			 Dhammapada - 57
%
Ahogyan egy nagy út mellett hátrahagyott
szeméthegyen kinyílt jóillatú lótusz örömet visz a
szívekbe,

			 Dhammapada - 58
%
itt, e földi szemétdombon, éppen úgy gyújt világot
ő, a Felébredt tanítványa, mindannak, mi sötétben
él.

			 Dhammapada - 59
%
A virrasztónak hosszú az éjszaka, a fáradt
vándornak hosszú a jódzsana,

			 Dhammapada - 60
%
Ha útja során nem találkozna kiválóbb vagy
egyenrangú mesterrel, ne szegődjön ostoba mellé,
inkább szilárd elhatározással folytassa egyedül az
útját!

			 Dhammapada - 61
%
Az ostobát kínozza a gondolat: „ezek az én
fiaim,’’ „ez a vagyon az enyém.” Valójában azonban
még saját magával sem rendelkezik. Hogyan
rendelkezhetne akkor a fiaival, hogyan lehetne a
gazdagság az övé?

			 Dhammapada - 62
%
Az az ostoba, aki tisztában van ostobaságával
—legalább ebben az egy vonatkozásban—bölcs. De aki
annyira ostoba, hogy még bölcsnek is hiszi magát,
az valóban rászolgált az ostoba névre.

			 Dhammapada - 63
%
A balga leélheti egész életét a bölcs társaságában
anélkül, hogy ráébredne az Igazságra, ahogyan a
kanál sem tud meg semmit a leves ízéről.

			 Dhammapada - 64
%
Az értelmes ember számára egy pillanat is elegendő
a bölcs társaságában ahhoz, hogy felismerje az
Igazságot, ahogyan a nyelv is felismeri a leves
ízét.

			 Dhammapada - 65
%
A balgák saját maguk ellenségei. Ide-oda
bolyonganak miközben bűnös cselekedeteik száma
egyre nő. De a bűnök keserű gyümölcsöt teremnek!

			 Dhammapada - 66
%
Nem lehet jó az a cselekedet, amellyel
lelkiismeretfurdalás, sírás és könny jár.

			 Dhammapada - 67
%
Csak az a cselekedet lehet jó, amellyel nem jár
lelkiismeretfurdalás, amelynek jutalma öröm és
boldogság.

			 Dhammapada - 68
%
Amíg a bűnös cselekedet nem hozza meg gyümölcsét,
az ostoba azt hiszi, a bűn olyan, mint a méz; de
mihelyt gyümölcsöt hoz, szenvedés sújtja az
ostobát.

			 Dhammapada - 69
%
Hiába eszi ételét az ostoba a fűszál hegyével,
egytizenhatod részére sem méltó azoknak, akik
valóban megértették a Törvényt.

			 Dhammapada - 70
%
A bűnös cselekedet olyan, akár a frissen mert tej.
Nem romlik meg rögtön, hatása szunnyad, mint a
hamuval borított parázs, és úgy követi az ostobát.

			 Dhammapada - 71
%
Bármily sok ismeretre tesz szert az ostoba, csak
kára származik belőle, a fejét hasogatja, és ami
jó még maradt benne, azt is elpusztítja.

			 Dhammapada - 72
%
Hadd vágyakozzék az ostoba hírnévre, elsőségre a
kolduló barátok között, elöljárói posztra a
rendben, s nagy tiszteletre a többi gyülekezet
részéről!

			 Dhammapada - 73
%
Az ostoba sóvárgása és büszkesége egyre nő,
folyton azon jár az esze, hogy lássa minden
családapa és szerzetes, hogy ő mit cselekedett. Ő
akarja előírni mindenki számára, hogy mit szabad
és mit nem szabad tennie.

			 Dhammapada - 74
%
Más út vezet a szerzéshez, és más út visz a
Nirvánába. A koldus, a Buddha tanítványa, miután
ezt felismerte, ne az emberek tiszteletét akarja
kivívni, hanem egyedül a különbségtevő tudásnak
szentelje az életét!

			 Dhammapada - 75
%
Ha olyan bölccsel találkozik az ember, aki
megfeddi hibáiért, s rámutat arra, hogy mit kell
elkerülnie, akkor kövesse ezt a bölcset, aki
mélyen rejtett kincseket tárhat fel. Nem jár
rosszul, ha ilyen bölcset követ.

			 Dhammapada - 76
%
Intsen, igazítson útba, tartsa távol a
gonoszságot! A jók szeretni, a rosszak gyűlölni
fogják.

			 Dhammapada - 77
%
Ne keressétek az alávalók, a bűnösök társaságát;
az erényesekkel, a legjobbakkal kössetek
barátságot!

			 Dhammapada - 78
%
Aki a Törvényből iszik, annak elméje lecsillapul,
A bölcs a nemes emberek révén feltárult Törvényben
örvendezik örökkön át.

			 Dhammapada - 79
%
A csatorna–építők bárhová elvezetik a vizet, a
nyíl-készítők egyenes nyílvesszőket csinálnak, az
asztalosok megfaragják a fát, a bölcsek viszont
önmagukat alakítják.

			 Dhammapada - 80
%
A szél nem rendíti meg a kősziklát, éppígy a
bölcsek sem inognak meg szidalmak vagy dicsérő
szavak hallatán.

			 Dhammapada - 81
%
Mint egy tisztavízű, nyugodt és mély tó, olyan a
bölcs, aki miután hallott a dharmákról,
lecsendesült.

			 Dhammapada - 82
%
A jók mindenüket odaadják, nem a vágyaik
beszélnek; a bölcsek egyként viselik a boldogságot
és a szenvedést.

			 Dhammapada - 83
%
Aki sem önmagáért, sem senki másért nem vágyik
utódokra, gazdagságra, hatalomra, aki sohasem akar
igaztalanul boldogulni, az valóban vallásos,
tiszta erényű, igaz megismeréssel bíró.

			 Dhammapada - 84
%
Az emberek közül csak kevesen érik el a túlsó
partot, a legtöbben ezen a parton szaladgálnak
fel-alá anélkül, hogy bármit is találnának.

			 Dhammapada - 85
%
Akik, miután hallották a Törvényről szóló igaz
tanítást, követik is a Törvényt, átjutnak a túlsó
partra, az oly nehezen legyőzhető Halál birodalmán
túlra.

			 Dhammapada - 86
%
A bölcs hagyja el a sötétséget és lépjen az Erény
útjára! Hátrahagyván otthonát távozzék az
otthontalanságba, a magányba, melyet oly nehéz
szeretni!

			 Dhammapada - 87
%
Ott keressen örömet valamennyi vágyat hátrahagyva,
semmit sem birtokolva, szívét minden
tisztátalanságtól megtisztítva!

			 Dhammapada - 88
%
Akiknek elméje szilárdan megalapozódott a
megvilágosodás héttagú útján,

			 Dhammapada - 89
%
Bevégezte útját, túljutott a szomorúságon, minden
béklyót lerázva magáról végleg kiszabadult:
számára nincs többé szenvedés.

			 Dhammapada - 90
%
Semmi nincs, mi visszahúzza, az emlékháló
szétszakad, száll magasba tó hattyúja, és mindent,
mindent hátrahagy.

			 Dhammapada - 91
%
Nehéz követni az égen a madarak röptét, épp ily
nehéz kifürkészni az útját azoknak, akiknek
tapasztalását már nem táplálja étel, akiknek
feltárult a táplálék valódi természete, akiknek
étele a kiszabadulás, az ok és támaszték nélküli
Üresség.

			 Dhammapada - 92
%
Kialudtak szenvedélyei, nem függ a tapasztalás
táplálékától, feltárult számára a tapasztalás
valódi természete, étele a kiszabadulás, az ok és
támaszték nélküli Üresség: épp oly nehéz
kifürkészni az útját, mint a madarak röptét az
égen.

			 Dhammapada - 93
%
Még az istenek is irigylik azt az embert, aki
megszabadult a büszkeségtől, mentes a vágytól, s
leigázta az érzékeit, ahogyan a kocsihajtó
megfékezi a zabolátlan lovakat.

			 Dhammapada - 94
%
Türelmes, akár a Föld; olyan, mint a küszöb;
erényes, mint Az; szennyezetlen, akár egy
kristálytiszta tó: megszűnik számára a
továbblétesülés.

			 Dhammapada - 95
%
Aki Hozzá hasonlóan lecsendesült, akit a Tökéletes
Tudás megszabadított, annak csend a gondolata,
csend a szava, és csend a tette.

			 Dhammapada - 96
%
Már nem hisz, hanem tud, megismerte a
Teremtetlent, rést nyitott a falon, megszüntetett
minden alkalmat, kivetett magából minden vágyat, ő
a legkiválóbb az emberek között.

			 Dhammapada - 97
%
Éljenek bárhol a szentek, falun vagy erdőn, vízen
vagy szárazföldön, örömteli az a hely.

			 Dhammapada - 98
%
Az emberek nem kedvelik a vadont, pedig az erdő
magánya örömteli azoknak, akik a szenvedélyektől
megszabadultak, s nem vágynak gyönyörökre.

			 Dhammapada - 99
%
Fel nem fogott szavak közül hiába hall meg ezret
is, ezer haszontalan szónál több egy, ha az
lecsendesít.

			 Dhammapada - 100
%
Fel nem fogott versek közül hiába hall meg ezret
is, ezer haszontalan versnél több egy, ha az
lecsendesít.

			 Dhammapada - 101
%
Fel nem fogott himnuszokból recitáljon bár ezret
is, ezer hasztalan himnusznál több egy, ha az
lecsendesít.

			 Dhammapada - 102
%
Hiába győz le ezerszer ezer embert a csatában,
ahhoz, hogy valóban győzzön, egyvalakit kell
legyőznie: önmagát.

			 Dhammapada - 103
%
A mások felett aratott diadalnál önmagunk
legyőzése többet ér. Sem az istenek, sem az
angyalok,

			 Dhammapada - 104
%
sem a Kísértő, sem a Teremtő nem vehetik el a
győzelmet attól, aki önmagát legyőzte, s önuralma
szüntelen.

			 Dhammapada - 105
%
Hiába áldoz száz éven keresztül hónapról-hónapra
ezer áldozattal, többet ér, ha egyetlen pillanatra
a bölcsnek hódol, ki magát legyőzte. Bizony,
egyetlen ilyen pillanat több a száz éven át
végzett áldozatnál.

			 Dhammapada - 106
%
Az áldozat tüzét hiába őrzi a vadon mélyén száz
éven keresztül, többet ér, ha egyetlen pillanatra
a bölcsnek hódol, ki magát legyőzte. Bizony,
egyetlen ilyen pillanat több a száz éven át
végzett áldozatnál.

			 Dhammapada - 107
%
Bármit feláldozhat, bármit felajánlhat, hogy
érdemeket szerezzen magának; mindez, bizony, a
negyedét sem éri az erényes élet tiszteletének.

			 Dhammapada - 108
%
Aki mindig megadja a tiszteletet az időseknek,
négyféle módon is gyarapszik: élethossza,
szépsége, boldogsága s hatalma nő.

			 Dhammapada - 109
%
Többet ér egyetlen elmélyült, erényben gazdag nap
is, mintha száz éven át élnénk szétszórt és bűnös
életet.

			 Dhammapada - 110
%
Többet ér egyetlen elmélyült, megismerést hozó nap
is, mintha száz éven át élnénk szétszórt és
tudatlan életet.

			 Dhammapada - 111
%
Többet ér egyetlen kitartó, mindent vállaló nap
is, mintha száz éven át élnénk rest és erőtlen
életet.

			 Dhammapada - 112
%
Hiába él valaki száz évig, ha közben nem ébred rá
a születésre és a halálra; egyetlen nap, melyen
rádöbben a keletkezésre és az elmúlásra, többet
ér.

			 Dhammapada - 113
%
Hiába él valaki száz évig, ha közben nem látja meg
a Halál Nélküli Utat; egyetlen nap, melyen
megpillantja a Halál Nélküli Utat, többet ér.

			 Dhammapada - 114
%
Hiába él valaki száz évig, ha közben nem látja meg
a Legfőbb Törvényt; egyetlen nap, amelyen meglátja
a Legfőbb Törvényt, többet ér.

			 Dhammapada - 115
%
A jóra törekedjen az ember, s tartsa távol magát a
bűntől! Ha az elme rest a jóra, előbb-utóbb a
bűnben érzi jól magát.

			 Dhammapada - 116
%
Ha az ember bűnt követ el, nehogy újra és újra
megtegye. Ne sóvárogjon a bűn után, mert minden
bűnnel halmozódik a szenvedés.

			 Dhammapada - 117
%
Ha az ember jót cselekszik, tegye újra és újra.
Lelje kedvét a jóban, mert a jósággal a boldogság
is egyre nő.

			 Dhammapada - 118
%
Hiába tapasztal csupa kellemes dolgot, amíg
bűnének gyümölcse beérik; mihelyt a bűn meghozza
gyümölcsét, a bűnös megtapasztalja, mi a
szenvedés.

			 Dhammapada - 119
%
Hiába éri az embert csupa kellemetlen dolog, amíg
jótettének gyümölcse beérik; mihelyt a jótett
meghozza gyümölcsét, a jó megtapasztalja, mi a
boldogság.

			 Dhammapada - 120
%
Senki ne becsülje le a bűnt, mondván: „Ó, nekem a
közelembe se férkőzhet!” A vizeskanna akkor is
megtelik, ha csak cseppenként hullik bele a víz;
épp így megtelik az ostoba bűnnel, még ha
apránként gyűlik is össze.

			 Dhammapada - 121
%
Senki ne becsülje le a jóságot, mondván: „Én már a
közelébe se kerülhetek a jónak!” A vizeskanna
akkor is megtelik, ha csak cseppenként hullik bele
a víz. A bölcs éppígy megtelik jóval, még ha
apránként gyűlik is össze.

			 Dhammapada - 122
%
Amikor sok kincset szállít és nincs erős kísérete,
a kereskedő megpróbálja elkerülni a veszélyes
utat; aki szereti az életét, igyekszik elkerülni a
mérgeket— ugyanígy a bölcs is távol tartja magát a
bűntől.

			 Dhammapada - 123
%
Akinek nincs sérülés a kezén, megfoghatja a
mérget, mert a méreg nem árt annak, akinek a bőre
ép. A bűn éppígy nem árt a bűntelennek.

			 Dhammapada - 124
%
Bizony mondom, a bűn visszahull arra az ostobára,
aki bántalmaz egy ártatlan, tisztalelkű, bűntelen
embert, ahogyan a finom homok visszaszáll arra,
aki eldobta.

			 Dhammapada - 125
%
Egyesek anyaméhbe, a bűnösök pokolba, a jók a
mennybe jutnak. Akik megszabadultak
szenvedélyeiktől, a Nirvánába térnek.

			 Dhammapada - 126
%
Sem a levegőben, sem a tenger közepén, sem a
sziklák hasadékaiban nem ismeretes olyan hely a
világon, ahová elrejtőzhetne az ember, s így
megszabadulhatna bűneinek a következményeitől.

			 Dhammapada - 127
%
Sem a levegőben, sem a tenger közepén, sem a
sziklák hasadékaiban nem ismeretes olyan hely a
világon, ahová elrejtőzhetne az ember, ahol ne
győzne rajta a Halál.

			 Dhammapada - 128
%
Mindenki fél a büntetéstől, mindenki reszket a
haláltól. Aki úgy tesz másokkal, ahogyan önmagával
tenne, az nem öl, és másokat sem késztet ölni.

			 Dhammapada - 129
%
Mindenki fél a büntetéstől, mindenki szereti az
életet. Aki úgy tesz másokkal, ahogyan önmagával
tenne, az nem öl, és másokat sem késztet ölni.

			 Dhammapada - 130
%
Aki a saját boldogságát keresve kezet emel
másokra, akik maguk is boldogságra vágynak, az nem
lesz boldog a halál után.

			 Dhammapada - 131
%
Aki a saját boldogságát keresve nem emel kezet
másokra, akik maguk is boldogságra vágynak, az
boldog lesz a halál után.

			 Dhammapada - 132
%
Sértő szavak ne hagyják el ajkad! A sértésekre
sértés lesz a válasz, mert a sértés szenvedést
okoz, s mindig követi a visszavágás.

			 Dhammapada - 133
%
Akkor éred el a Nirvánát, ha némává leszel, mint
egy összetört gong, s megszűnik számodra minden
nyugtalanság.

			 Dhammapada - 134
%
Ahogyan a pásztor legelőre hajtja botjával a
teheneket, úgy űzi a lények életét az öregkor és a
halál.

			 Dhammapada - 135
%
Az ostoba nincs tudatában annak, hogy amikor bűnt
követ el, akkor mintegy a saját cselekedeteivel
lobbantja lángra magát.

			 Dhammapada - 136
%
A mezítelenség, a kócos haj, a sár, a böjt, a
csupasz földön alvás, a por és korom nem
tisztítják meg bűneitől a halandót, amíg nem győzi
le magában a kétkedést.

			 Dhammapada - 141
%
Aki szenvedélyek nélkül, lecsendesülten,
szüzességben él nem ártva semmilyen élőlénynek,
az—járjon bár díszes ruhában— valóban bráhmana,
remete s kolduló barát.

			 Dhammapada - 142
%
Van-e itt olyan derék ember, akinek mindvégig
sikerült elkerülnie a szemrehányást, mint jó lónak
a korbácsot?

			 Dhammapada - 143
%
Mint a tüzes ló, amikor megérinti az ostor, olyan
buzgók legyetek, telve hittel, erénnyel,
kitartással, szamádhival, az Igazság keresésével,
tökéletes tudással és tökéletes gyakorlattal,
mindenre kiterjedő emlékezéssel, s akkor
legyőzitek ezt a mérhetetlen szenvedést.

			 Dhammapada - 144
%
A csatorna–építők bárhová elvezetik a vizet, a
nyíl-készítők egyenes nyílvesszőket csinálnak, az
asztalosok megfaragják a fát, a bölcsek viszont
önmagukat alakítják.

			 Dhammapada - 145
%
Minek a kacagás, minek a jókedv, hiszen a világ
szüntelen lángban áll! Amikor rátok szakad a
sötétség, nemde egy lámpást kerestek először?

			 Dhammapada - 146
%
Nézd milyen beteg, milyen összetákolt, s e
csupaseb test mégis mire képes! Mért bújtatták e
bábot szép ruhákba, ha semmi, semmi nem marad
belőle?

			 Dhammapada - 147
%
Ím a test, mely a betegségek fészke lett! Ó milyen
törékeny és milyen megviselt! Hisz ez az egész
csak egy halom rothadás! Az élet a halálban úgyis
véget ér!

			 Dhammapada - 148
%
Ha, mint tökhéjakat ősszel, látod heverni
szerteszét a galambfehér csontokat, ember, hogy
örülhetsz te még?

			 Dhammapada - 149
%
Hússal és vérrel tapasztott csontból épült erőd a
test, amelyben képmutatás, gőg, öregkor és halál
lakik.

			 Dhammapada - 150
%
Bár elkopik a szép királyi hintó, s a testet
megérinti az öregség, a jók erényét nem érinti
semmi, mivel a jók mindig egymást tanítják.

			 Dhammapada - 151
%
Mint az ökör, úgy vénül meg, aki nem tanul eleget;
csupán húsa gyarapszik, de tudása egyre kevesebb.

			 Dhammapada - 152
%
Számtalan születésen át rohantam egyre hasztalan
kutatva Építő után— újraszületni szenvedés!

			 Dhammapada - 153
%
Építő végre láttalak! Nem építed már házadat,
szétroppantak a szarufák, a szelemenfa összetört,
s a szankhárák kihunyta után megszűnt az elmében a
szomj.

			 Dhammapada - 154
%
Aki nem él szüzességben, s fiatalon kincset nem
gyűjt, mint kihalt tóban a vén darvak, később úgy
fog epekedni.

			 Dhammapada - 155
%
Aki nem él szüzességben, s fiatalon kincset nem
gyűjt, ott fekszik majd kilőtt nyílként, a múlt
után epekedve.

			 Dhammapada - 156
%
Ha önmagát szeretné igazán megismerni, Arra
figyeljen, aki jól figyelt ama éjszakán—az őrség
idején—és átjutott! Bölcsek, legyetek éberek!

			 Dhammapada - 157
%
Aki a jóban először önmagát alapozza meg, s azután
tanít másokat, azt a bölcset nem éri kín.

			 Dhammapada - 158
%
Magát is úgy formálja, ahogyan másokat tanít!
Győzze le önmagát, és másokat is buzdítson erre!
Bizony mondom, nehéz az embernek önmagát
legyőznie!

			 Dhammapada - 159
%
Énnek én a menedéke, mi más lehetne menedék? Aki
magát megfékezte, az biztos menedékre lel.

			 Dhammapada - 160
%
Maga szülte s hozta létre a maga elkövette bűnt,
mely—mint követ a gyémánt— porrá zúzza az ostobát.

			 Dhammapada - 161
%
Ahogyan a málu körülfolyja és elpusztítja a
szálafát, úgy hálózza be és teszi tönkre a
gonoszság az embert. A bűnös azt teszi magával,
amit az ellensége szeretne tenni vele.

			 Dhammapada - 162
%
A bűnt könnyű elkövetni, pedig a rossz önmagunknak
árt, A jó viszont hasznunkra van, megtenni mégis
oly nehéz!

			 Dhammapada - 163
%
Aki ostoba elméletek kedvéért elutasítja a
szentek, a nemes emberek, az Erénynek élők
tanítását, az önnön pusztulásának gyümölcsét
termi, akár a katthaka.

			 Dhammapada - 164
%
Az ember a bűnt maga teszi, maga mocskolja be
magát; míg ha a bűnt nem cselekszi, maga tisztítja
meg magát. Tisztaságért és tisztátalanságért
Mindenki önmaga felel, Nem tisztíthat meg senki
mást!

			 Dhammapada - 165
%
Bármi is az, semmi másért önnön üdvét ne adja fel!
Ha ráébredt, mi a célja, szentelje annak önmagát.

			 Dhammapada - 166
%
Ne kövess alantas törvényt! Nemtörődöm ne légy
soha! Ne kövess hamis tanítást! Ne a világ barátja
légy!

			 Dhammapada - 167
%
Ébredj! Elég a restségből, az igaz Erényt
kövessed! Aki erényes, boldog itt, s boldog lesz a
túlvilágon.

			 Dhammapada - 168
%
Az igaz Erényt kövessed, soha ne a hamisságot! Aki
erényes, boldog itt, s boldog lesz a túlvilágon.

			 Dhammapada - 169
%
Akárha buborék lenne, vagy tovatűnő délibáb, ha
így nézel a világra, nem lát meg a Halálkirály.

			 Dhammapada - 170
%
Jöjj és nézd ezt a világot, a király harci
hintaját! A balgák belemerülnek, nem ejti rabul
azt, ki tud.

			 Dhammapada - 171
%
Tunyaságba süppedt régen, de ma már éberen vigyáz,
bevilágítja a Földet, mint Hold a tiszta éjszakát.

			 Dhammapada - 172
%
Aki a bűnös tettekre jótetteivel válaszol,
bevilágítja a Földet, mint Hold a tiszta éjszakát.

			 Dhammapada - 173
%
Meg van vakítva a világ, csak kevesen látnak. Az
emberek, akár a hálóba zárt madarak; csak néhányan
szabadulnak ki, s érik el a Mennyet.

			 Dhammapada - 174
%
A napúton át a téren vadlúdcsapat csodaszárnyon
világból ébrednek éppen győzvén bölcsek a Halálon.

			 Dhammapada - 175
%
Ki megszegi az egy Törvényt, hamisan szól minden
szava, megveti a túlvilágot, nincs rossz, amit ne
tenne meg.

			 Dhammapada - 176
%
Bizony, a fösvény nem jut el az istenek
lakhelyére. Hiába becsmérlik az ostobák a
nagylelkűséget, a bölcs az adásban leli kedvét, s
ezért boldog lesz a túlvilágon.

			 Dhammapada - 177
%
Lépj rá az Útra! Többet ér az minden földi
szabadságnál, többet ér a mennyei örömöknél,
többet ér az összes világ felett megszerzett
uralomnál. A napúton át a téren Egy hattyú száll
csodaszárnyon A világból ébred éppen győzvén a
bölcs a Halálon.

			 Dhammapada - 178
%
Kinek győzelmén nem győz győzelem, kinek
győzelméhez senki fel nem érhet, ugyan miféle utat
mutathatnátok a végtelen tapasztalású
Felébredettnek, az Úttalannak, a nyomot sem
hagyónak, aki nem a létesülés világában vetette
meg lábait?

			 Dhammapada - 179
%
Akit sehová sem kényszerít a behálózó, odatapasztó
szomj, ugyan miféle utat mutathatnátok a végtelen
tapasztalású Felébredettnek, az Úttalannak, a
nyomot sem hagyónak, aki nem a létesülés világában
vetette meg lábait?

			 Dhammapada - 180
%
Az istenek is irigylik a emlékezet-kitáró
Buddhákat, a bölcseket, akik örömüket abban
lelték, hogy a meditációnak szentelődve
vágytalanság révén kiszabaduljanak.

			 Dhammapada - 181
%
Nehéz és fájdalmas embernek születni, a halandók
élete fájdalmasan nehéz. Az Igaz Törvényt oly
nehéz meghallani, nehéz ébredés a Felébredetteké.

			 Dhammapada - 182
%
Elkerülni minden rosszat, de a jót tenni
szüntelen, S megtisztítani az elmét. Ez a Buddhák
örök tana.

			 Dhammapada - 183
%
Az állhatatos türelem a legnagyobb vezeklés, a
Nirvána a legfőbb, mondják a Felébredettek. Nem
vonult ki a világból, aki megbánt másokat, nem
tagadta meg önmagát, aki másoknak árt.

			 Dhammapada - 184
%
Ne vess meg senkit! Ne árts senkinek! Az
engedelmességben

			 Dhammapada - 185
%
Hiába dúskál valaki az aranyban, nem talál
kielégülést a gyönyörökben, mert alighogy
megízleltük a gyönyöröket, szenvedés jár a
nyomukban.

			 Dhammapada - 186
%
Megértvén ezt, a bölcs még a mennyei örömökben sem
leli örömét; a Teljesen Felébredett tanítványa
egyedül a szomj kioltódásában leli örömét.

			 Dhammapada - 187
%
Szent helyre, ligetbe, fákhoz, vadonba és hegyek
közé futnak félelmükben menedéket lelni az
emberek.

			 Dhammapada - 188
%
De egyik sem biztos menedék, egyik sem a legfőbb
menedék; aki bennük keres menedéket, nem szabadul
meg a szenvedéstől.

			 Dhammapada - 189
%
Aki a Buddhában, a Tanban s a Közösségben lel
menedékre, az teljesre tárult tudással éli a Négy
Nemes Igazságot!

			 Dhammapada - 190
%
A szenvedés igazságát, a szenvedés okának
igazságát, a szenvedés megszüntethetőségének
igazságát, és a szenvedés megszüntetéséhez vezető
Nemes Nyolcas Út igazságát!

			 Dhammapada - 191
%
Ez a biztos menedék, ez a legfőbb menedék, aki
rátalál, minden szenvedéstől megszabadul.

			 Dhammapada - 192
%
Nehéz igaz embert találni, igazak nem születnek
mindenütt. Boldog az a nép, ahol ilyen bölcs
születik.

			 Dhammapada - 193
%
Mert áldott a Buddhák születése, áldott a szent
Tan hirdetése, Áldott a Közösség összhangja, s
áldott a közösségben–élők önátadása.

			 Dhammapada - 194
%
Aki tiszteli azokat, akik méltóak a tiszteletre: a
buddhákat s tanítványaikat, akik túljutva minden
akadályon átkeltek a bánat folyamán;

			 Dhammapada - 195
%
aki az ilyen boldog-kitárulkozó, félelem nélküli
bölcseket tiszteli, annak érdemeit semmilyen
mérték nem méri meg.

			 Dhammapada - 196
%
Éljünk boldogan a gyűlölködők között, nem gyűlölve
senkit! Igen, éljünk gyűlölet nélkül a gyűlölködők
között!

			 Dhammapada - 197
%
Éljünk boldogan, kín nélkül a betegségben
szenvedők között! Igen, éljünk kín nélkül a
betegségben szenvedők között!

			 Dhammapada - 198
%
Éljünk boldogan, mohóság nélkül a kapzsi emberek
között! Igen, éljünk mohó vágyak nélkül a kapzsi
emberek között!

			 Dhammapada - 199
%
Éljünk boldogan, mi, akiknek semmink sincs, mint a
ragyogó istenek, akiknek boldogság az étke!

			 Dhammapada - 200
%
A győzelem gyűlölködést szül, a legyőzöttek élete
csupa szenvedés. Boldogan él, aki lecsendesült,
aki hátrahagyott győzelmet és vereséget.

			 Dhammapada - 201
%
Nincs a szenvedélyhez fogható tűz, nincs a
gyűlölethez fogható vész, Nincs a szkandhákhoz
hasonló szenvedés, nincs a Csendnél nagyobb
boldogság.

			 Dhammapada - 202
%
Az éhség a legrosszabb betegség, a szankhárák a
legkínzóbb szenvedés; aki erre valóban ráébredt,
annak a Nirvána a legfőbb boldogság.

			 Dhammapada - 203
%
Az egészség a legnagyobb nyereség, a megelégedés a
legnagyobb kincs, a bizalom a legnagyszerűbb
rokon, a Nirvána a legnagyobb boldogság.

			 Dhammapada - 204
%
Megitta a magány, a lecsendesülés italát,
megszabadult a félelemtől, megtisztult a bűntől, a
Törvény öröméből iszik örökkön át.

			 Dhammapada - 205
%
Jó a nemes embereket látni, velük élni mindig
boldogság. Boldog, aki mindvégig ostobák látványa
nélkül élhet.

			 Dhammapada - 206
%
Balgákkal élni hosszú szenvedés, mintha az
ellenségünkkel lennénk összezárva; a bölcs
társasága viszont boldogság, mintha a legkedvesebb
rokonunkkal élnénk.

			 Dhammapada - 207
%
Ezért: az igaz megismeréssel bírót, a küldetését
teljesítőt, a szent tudásban jártasat, a bölcset,
aki szívós mint az öszvér, aki nemes, úgy kövesd e
tiszta embert, ahogyan az égen útját a Hold a
csillagok között!

			 Dhammapada - 208
%
Le nem igázott elméje szikrázó szenvedéllyel ég;
nincs célja, csak gyönyört hajszol, keserűn fog
csalódni még!

			 Dhammapada - 209
%
Soha semmilyen gyönyörhöz, se gyötrelemhez ne
tapadj! A gyönyör szűnte szenvedés, akár az átélt
gyötrelem.

			 Dhammapada - 210
%
Ne hajszold tovább hiába, hisz kín a távozó
gyönyör! Hagyj hátra gyönyört, gyötrelmet, s
lehull rólad minden bilincs!

			 Dhammapada - 211
%
Ha megkedvelünk valamit, bánatot szül, a
megkedvelés félelmet terem. Aki megszabadul tőle,
nem bánkódik többé, s ugyan mitől félne?

			 Dhammapada - 212
%
Ha vonzódunk valamihez, bánatot szül, a vonzódás
félelmet terem. Aki megszabadul tőle, nem bánkódik
többé, s ugyan mitől félne?

			 Dhammapada - 213
%
Ha élvezünk valamit, bánatot szül, az élvezet
félelmet terem. Aki megszabadul tőle, nem bánkódik
többé, s ugyan mitől félne?

			 Dhammapada - 214
%
Ha vágyunk valamire, bánatot szül, a vágy félelmet
terem. Aki megszabadul tőle, nem bánkódik többé, s
ugyan mitől félne?

			 Dhammapada - 215
%
Ha szomjazunk valamire, bánatot szül, a szomj
félelmet terem. Aki megszabadul tőle, nem bánkódik
többé, s ugyan mitől félne?

			 Dhammapada - 216
%
Akiben erény és belátás lakozik, aki a Törvényben
alapozta meg magát, hű marad az igazsághoz, s a
küldetését teljesíti, azt szeretni fogják az
emberek.

			 Dhammapada - 217
%
Szívében vágy ébredt a Kimondhatatlan után, elméje
áthatottá vált, elfordult a gyönyöröktől, nem
béklyózzák többé érzéki vágyak, róla mondják: „az
árral szemben halad”.

			 Dhammapada - 218
%
Hagyjon hátra haragot, büszkeséget! Szabaduljon
meg az összes bilincstől! A név-formához hozzá nem
tapadva nem köti semmi: nincs több szenvedése.

			 Dhammapada - 221
%
Ki a szívében fellobbanó haragot visszafogja, mint
jó harcos a meglódult harci szekeret, azt hívom én
kocsihajtónak, a többiek csak a gyeplőt
szorongatják.

			 Dhammapada - 222
%
Az ember győzze le a dühöt szelídséggel, győzze le
a gonoszságot jósággal, győzze le a fösvénységet
bőkezűséggel, győzze le a hazugságot igazsággal!

			 Dhammapada - 223
%
Mindig igazat szól, haragra nem gerjed, ha kell,
mindenét odaadja. E három erény révén az istenek
színe elé kerül.

			 Dhammapada - 224
%
A nem–ártásban megszilárdult bölcsek, akik
testükkel teljes önuralomra tettek szert, elérik
az el-nem-pusztuló-lakhelyet, s nem bánkódnak soha
többé.

			 Dhammapada - 225
%
Akik szüntelenül éberek, akik keresve kutatnak
éjjel és nappal, akik a Nirvána felé törekednek,
azoknak végül megszűnik minden szenvedésük.

			 Dhammapada - 226
%
Nem mai, hanem réges-régi mondás ez, Atula:
„Szidalmazzák, ki némán ül, szidalmazzák, ki sokat
beszél, s szidalmazzák, ki mértékkel szól.” Nincs
a Földön olyan ember, akit ne szidnának valamiért.

			 Dhammapada - 227
%
Nem volt, nincs, és nem is lesz olyan ember, aki
egész életében csak szidást kap, vagy csak
dicséretet.

			 Dhammapada - 228
%
Ki meri őt szidni, a feddhetetlent, akit a bölcsek
naponta dicsérnek, akiben igaz Tudás és Erény
lakozik,

			 Dhammapada - 229
%
aki olyan tiszta, mint a Dzsambu

			 Dhammapada - 230
%
Őrizkedjen a tett dühétől, a tettével győzzön
önmagán, tetteiben a jót kövesse, és hagyja el,
ami helytelen!

			 Dhammapada - 231
%
Őrizkedjen a szó dühétől, a szavával győzzön
önmagán, szavaiban a jót kövesse, és hagyja el,
ami helytelen!

			 Dhammapada - 232
%
Őrizkedjen a gondolat dühétől, gondolattal győzzön
önmagán, gondolata a jót kövesse, és hagyja el,
ami helytelen!

			 Dhammapada - 233
%
Aki tetteiben, szavaiban és gondolataiban egyaránt
önuralommal bír, az a bölcs valóban legyőzte
önmagát.

			 Dhammapada - 234
%
Olyan vagy, mint egy elsárgult levél, a Halál
elküldte hozzád hírnökét, ott állsz az elszakadás
küszöbén, de arra az útra semmit sem viszel!

			 Dhammapada - 235
%
Magad készíts menedéket magadnak, igyekezz, légy
bölcs, távolíts el magadból minden
tisztátalanságot! Bűntelen élj, s eléred a nemes
emberek égi világát!

			 Dhammapada - 236
%
Az életed oly hamar véget ér! A közelgő Halál
árnyékában élsz! Ott nincs otthon, hogy benne
megpihenj, arra az útra semmit sem viszel!

			 Dhammapada - 237
%
Magad készíts menedéket magadnak, igyekezz, légy
bölcs, távolíts el magadból minden
tisztátalanságot! Bűntelen élj, hogy ne kelljen
többé belépned a keletkezésbe-pusztulásba!

			 Dhammapada - 238
%
Ahogyan az ötvösmester apránként megtisztítja az
ezüstöt, úgy szabadítsátok meg ti is magatokat
apránként—újra meg újra megpróbálva— minden
tisztátalanságtól!

			 Dhammapada - 239
%
Ahogyan a vasat a saját tisztátalansága rágja
szét, ugyanúgy a bűnöst is a saját cselekedetei
viszik a szenvedés poklába.

			 Dhammapada - 240
%
A szent igéknél ismétlésük hiánya, a házimunka
esetén annak elhanyagolása, a szépségápolásban a
lustaság, az őrségben pedig a szétszórtság a
legfőbb hiba.

			 Dhammapada - 241
%
Az asszony tisztátalansága a ledérség, az adakozó
tisztátalansága a szűkmarkúság; a bűnös dharmák
tisztátalanok e világon és ezen túl is.

			 Dhammapada - 242
%
De minden tisztátalanságnál tisztátalanabb a
tudatlanság—ez a legnagyobb tisztátalanság. Ettől
szabaduljatok meg, szerzetesek, és akkor minden
tisztátalanságtól megszabadultok!

			 Dhammapada - 243
%
Könnyű boldogulni az arcátlan szájhősnek, aki
erőszakos, törtető, gőgös és romlott.

			 Dhammapada - 244
%
Az élet nehéz a szemérmesnek, aki mindig a
világosságot keresi, semmihez hozzá nem tapad,
alázatos szívű, tiszta életű és belátó.

			 Dhammapada - 245
%
Tudd meg, ó ember, hogy önmagad meg-nem-fékezése
bűnös dharmákat hordoz; ne engedd, hogy a sóvárgás
és az erény hiánya hosszantartó szenvedést
okozzanak!

			 Dhammapada - 248
%
Van, aki hitéből fakadóan ad, s van aki egyszerűen
jóindulatból; akit viszont elkedvetlenít a
másoknak adományozott étel vagy ital, az sohasem
éri el a szamádhit.

			 Dhammapada - 249
%
Aki nem pusztítja el, nem irtja ki gyökerestől ezt
az irigységet, az sohasem éri el a szamádhit.

			 Dhammapada - 250
%
Semmi sem ég úgy, mint a szenvedély, semmi sem
tart fogva úgy, mint a gyűlölet, semmi sem hálóz
be úgy, mint az őrület, semmi sem jár át úgy, mint
a szomj.

			 Dhammapada - 251
%
Mások hibáit úgy tárjuk fel és szórjuk világgá,
mint a gabonaszemekről leváló pelyvát, saját
hibáinkat viszont úgy takargatjuk, mint vesztes
dobást a csaló.

			 Dhammapada - 252
%
Aki csak a mások hibáit kutatja, mindig a
szemrehányáson jár az esze, mindenért zúgolódik s
mindig sértve érzi magát, attól messze van a
szenvedélyek kihunyta, sőt egyre nagyobbra nőnek
szenvedélyei.

			 Dhammapada - 253
%
Nincs út az űrben, kívül nincs remete; sokan a
világ hívságaiban lelik örömüket, a Beérkezettek
megszabadultak a hiábavalóságoktól.

			 Dhammapada - 254
%
Nincs út az űrben, kívül nincs remete, örök
összetevők nincsenek, a Felébredett meg se rezdül.

			 Dhammapada - 255
%
Nem lehet erényes az, aki a saját célját
megvalósítva nincs tekintettel másokra. Aki
választani tud aközött, ami a javát szolgálja és
aközött, ami haszontalan, az bölcs.

			 Dhammapada - 256
%
Aki erőszakmentesen, az igazság erényével,
részrehajlás nélkül vezet másokat, azt a Törvény
védelmezőjének, bölcsnek és igazságosnak mondják
az emberek.

			 Dhammapada - 257
%
Nem a sok beszéd tesz valakit bölccsé. Aki boldog-
csendességben, gyűlölet és félelem nélkül él, azt
hívják bölcsnek az emberek.

			 Dhammapada - 258
%
Nem a sok beszédtől lesz valaki a Törvény
támaszává, hanem azáltal, hogy a Törvény szerint
cselekszik, még ha keveset hallott is róla. Aki
sohasem szegi meg a Törvényt, az a Törvény
támasza.

			 Dhammapada - 259
%
Nem attól lesz valaki a vének-közül-való, mert a
haja megőszült; ha csak a fiatalsága ért véget,
azt mondják róla: „hiába öregedett meg.”

			 Dhammapada - 260
%
Akiben igazság, erény, nem–ártás lakozik, aki
önmagát megfékezte, s önuralomra tett szert, azt
hívják vének-közül-valónak az emberek.

			 Dhammapada - 261
%
Sem az ékesszólás, sem a szépség nem tesz
tiszteletreméltóvá egy irigy, kapzsi és csalárd
embert.

			 Dhammapada - 262
%
Aki elpusztította ezt a hármat, aki gyökerestől
kiirtotta magából ezt a hármat, aki megszabadult a
gyűlölettől, azt hívják tiszteletreméltó bölcsnek
az emberek.

			 Dhammapada - 263
%
A leborotvált hajtól még nem lesz valakiből
szamana, ha nem él a fogadalmai szerint, ha
hazugságot beszél. Hogyan lehetne szamana az, aki
vágyakkal és kapzsisággal van tele?

			 Dhammapada - 264
%
Aki minden—kis és nagy—bűnt kioltott magában, aki
minden bűnt megsemmisített, azt hívják szamanának
az emberek.

			 Dhammapada - 265
%
Attól nem lesz kolduló barát valaki, mert
alamizsnát kér, az igazi koldus a Törvényt követi
mindenben.

			 Dhammapada - 266
%
Aki kitépvén a jó és a rossz gyökerét, valódi
szüzességben él, s miután számbavett [mindent],
[szabadon] jár-kel a világban, azt hívják
koldusnak az emberek.

			 Dhammapada - 267
%
Senki nem lehet úgy nemes, hogy élőlényeknek árt.
Nemes ember az, aki nem árt semmilyen élőlénynek
sem.

			 Dhammapada - 270
%
Az utak közül a Nyolcas Út a legjobb, az igazságok
közül a Négy Nemes Igazság, az erények közül a
szenvedélyek megszüntetése, az emberek közül az,
aki lát.

			 Dhammapada - 273
%
Ez az egyetlen út, más út nem vezet a látás
megtisztulásához. Ezen az úton járjatok, ez kifog
a Kísértőn.

			 Dhammapada - 274
%
Ezen az úton járva ti is véget fogtok vetni a
szenvedésnek. Ezt az utat hirdettem ki nektek
miután megértettem, hogyan kell kihúzni a
töviseket.

			 Dhammapada - 275
%
Nektek kell kitartóan küzdeni, a Beérkezettek
csupán tanítómesterek. Akik meditációba merülve
végigjárják az utat, megszabadulnak a Gonosz
bilincseiből.

			 Dhammapada - 276
%
Egyetlen összetevő sem örök. Miután a
Megismerésben meglátja ezt, nem érinti többé a
szenvedés. Ez a megtisztulás útja.

			 Dhammapada - 277
%
Valamennyi összetevő szenvedéssel teli. Miután a
Megismerésben meglátja ezt, nem érinti többé a
szenvedés. Ez a megtisztulás útja.

			 Dhammapada - 278
%
Minden dharma lényeg-nélküli. Miután a
Megismerésben meglátja ezt, nem érinti többé a
szenvedés. Ez a megtisztulás útja.

			 Dhammapada - 279
%
Aki idejekorán—amikor még fiatal és erős— nem tör
a magasba, hanem tunyaságba süpped, a rest,
elnehezült akarattal és elmével nem lel rá a
Megismeréshez vezető útra.

			 Dhammapada - 280
%
Vigyáz szavára, az elmét legyőzte már, a teste nem
követ el semmiféle bűnt; ha majd e három
cselekvése tiszta lesz, a régi szent risik útjára
rátalál.

			 Dhammapada - 281
%
Az elme leigázása tudást szül. Hiánya a tudás
elvesztésével jár. Megismervén az előrehaladás és
hanyatlás eme kettős útját, lépj rá arra az útra,
amely a tudás növekedésével jár.

			 Dhammapada - 282
%
Ne egy fát, az erdőt vágd ki! Onnan tör rád a
félelem. Ha kiirtod mind egy szálig, úgy leszel,
koldus, vágytalan.

			 Dhammapada - 283
%
Bizony mondom, ameddig a férfiban a legkisebb vágy
is él a nő után, elméje úgy csüng a lét
bilincsein, mint kisborjú—amíg szopik—az anyán.

			 Dhammapada - 284
%
Tépd el az átmanhoz-ragaszkodás kötelékét, ahogyan
a hófehér, őszi lótuszvirágot leszakítja kezed;
ápold a béke útját, a Nirvánát, amit megmutatott a
Beérkezett.

			 Dhammapada - 285
%
„Majd itt maradok az esős évszakban, s itt maradok
télen és a forró nyárban is”— így gondolkodik
magában az ostoba, s nem veszi észre a Halál
csapdáját.

			 Dhammapada - 286
%
Halál leselkedik arra az emberre, akit
megrészegített a sok gyerek és a sok jószág,
akinek elméjét megzavarta a világ, mintha árvíz
leselkedne az alvó városra.

			 Dhammapada - 287
%
Sem a fiai, sem az atyja, sem a fivérei nem
védhetik meg azt az embert, akit megragadott a
Halál; nincs olyan rokon, aki segíthetne rajta.

			 Dhammapada - 288
%
Miután ennek jelentőségét felismerte, a bölcs—az
erényesség által önmagát legyőzve—igyekezzék
tetteivel a Nirvánához vezető utat építeni.

			 Dhammapada - 289
%
Aki lemond az apró gyönyörökről, nagy boldogság
részese lehet. Ezért a bölcs elhagyja az apró
gyönyöröket, hogy valódi boldogság legyen
osztályrésze.

			 Dhammapada - 290
%
Aki mások szenvedése árán kíván magának
boldogságot szerezni, belegabalyodik a gyűlölet
kötelékeibe, s nem tud megszabadulni a
gyűlölettől.

			 Dhammapada - 291
%
Aki elmulasztja megtenni, amit meg kellene tennie,
de megteszi, amit nem kellene, annak a bűnös,
nemtörődöm embernek egyre csak nőnek a
szenvedélyei.

			 Dhammapada - 292
%
Minden szenvedélye megszűnik azoknak, akik szünet
nélkül figyelik a testet, akik nem végeznek olyan
gyakorlatokat, amelyeket nem kell elvégezniük, de
kitartóan gyakorolják azt, amit gyakorolniuk kell,
akik mindenre odafigyelve öntudattal és
önuralommal járják a szemlélődő megismerés útját.

			 Dhammapada - 293
%
Még ha megölte is anyját és atyját, s megölt két
hős, ksatrija királyt, sőt alattvalóival együtt az
egész királyságot, bűntelen jár a bráhmana.

			 Dhammapada - 294
%
Még ha megölte is anyját és atyját, s megölt két,
a szent tanban jártas királyt, és ötödikként egy
tigriserejű hőst, bűntelen jár a bráhmana.

			 Dhammapada - 295
%
A Gótama valóban-felébredett tanítványai
szüntelenül éberek, éjjel és nappal mindig a
Buddhára irányul a figyelmük.

			 Dhammapada - 296
%
A Gótama valóban-felébredett tanítványai
szüntelenül éberek, éjjel és nappal mindig a
Törvényre irányul a figyelmük.

			 Dhammapada - 297
%
A Gótama valóban-felébredett tanítványai
szüntelenül éberek, éjjel és nappal mindig a
Közösségre irányul a figyelmük.

			 Dhammapada - 298
%
A Gótama valóban-felébredett tanítványai
szüntelenül éberek, éjjel és nappal mindig a
testre irányul a figyelmük.

			 Dhammapada - 299
%
A Gótama valóban-felébredett tanítványai
szüntelenül éberek, szívük éjjel és nappal a
nem–ártásban örvendezik.

			 Dhammapada - 300
%
A Gótama valóban-felébredett tanítványai
szüntelenül éberek, Éjjel és nappal a
megvalósításban örvendeznek.

			 Dhammapada - 301
%
Nem könnyű szeretni a világtól elvonult aszkéta
életét, bár az otthon leélt nehéz élet is csupa
szenvedés, miként a család nélkül leélt élet is. A
vándort mindenhová követi a szenvedés, ezért
szüntesse meg a vándorlást, hogy megszűnjön végre
a szenvedés.

			 Dhammapada - 302
%
Aki hisz, aki erényekkel vértezi fel magát, azt
dicsőség övezi, s igaz kincsek birtokába jut;
kerüljön bárhová, nagy tiszteletnek örvend.

			 Dhammapada - 303
%
A jók már messziről feltűnnek, mint a hófödte
Himálaja hegycsúcsai; a rosszakat nem lehet
felismerni, ahogyan az éjszaka kilőtt nyilakat
sem.

			 Dhammapada - 304
%
Egymagában ül, egymagában alszik, egymagában járja
az utat fáradhatatlanul, egyedül győzi le önmagát,
s kijutván a vágyak erdejéből szíve megtelik
örömmel.

			 Dhammapada - 305
%
Aki a hazugságban leli örömét, pokolra jut, miként
az is, aki azt teszi, amiről hajtogatja, „nem
teszem.” Miután eltávoznak ebből a világból,
mindkettőjük sorsa ugyanaz lesz a következőben.

			 Dhammapada - 306
%
Sokan anélkül veszik fel a sárga ruhát, hogy
előtte megfékezték volna önmagukat, és bűnös
természetük továbbra is megmarad. E bűnösöket a
pokolba juttatják bűneik.

			 Dhammapada - 307
%
Jobban teszi az ilyen megátalkodott, ha
lángvörösen izzó vasgolyót nyel, mintsem hogy
visszaéljen az emberek könyörületességével.

			 Dhammapada - 308
%
Azzal a bűnös, nemtörődöm emberrel, aki más
felesége után koslat, négy dolog történik: bűne
magában hordozza a büntetést, rosszul alszik,
harmadszor a szégyen, negyedszer a pokol.

			 Dhammapada - 309
%
A bűn terhe, a bűnös út, s a király büntetése is:
a riadt, röpke gyönyörért más feleségét el ne
vedd!

			 Dhammapada - 310
%
A rosszul kézbe vett fű felsérti a kezet, éppígy a
helytelenül gyakorolt aszkézis a pokolba visz.

			 Dhammapada - 311
%
Az a tett, amit összeszedettség nélkül végzünk, az
a fogadalom, amit nem tartunk be teljesen, az a
szüzesség, amit nem gyakorolunk állhatatosan, nem
sok gyümölcsöt hoz.

			 Dhammapada - 312
%
Ha valamit meg kell tenni, eltökélten tegyük meg
azt, hisz a lagymatag aszkéta csak a port hinti
szerteszét.

			 Dhammapada - 313
%
A bűnt jobb el sem követni, mert a bűn később
lánggal ég. De a jót mindig tenni kell: megenyhíti
a szenvedést.

			 Dhammapada - 314
%
A határon fekvő várost vigyázzák jól kívül-belül.
Éppen így védd meg önmagad, ne vesszen kárba
pillanat! Az idejét elvesztegető a pokol kínját
szenvedi.

			 Dhammapada - 315
%
Akik szégyenkeznek, amikor nem kellene, de nem
szégyenkeznek, amikor okuk lenne rá, azok hamis
tanítást követve a rossz úton járnak.

			 Dhammapada - 316
%
Akik félnek, amikor nem kellene félniük, de nem
félnek, amikor félniük kellene, azok hamis
tanítást követve a rossz úton járnak.

			 Dhammapada - 317
%
Akik bűnt látnak ott, ahol nincs bűn, ahol viszont
bűn van, ott nem látnak bűnt, azok hamis tanítást
követve a rossz úton járnak.

			 Dhammapada - 318
%
Akik bűnnek látják azt, ami bűn, s nem látják
bűnnek azt, ami nem bűn, azok igaz tanítást
követve a jó úton járnak.

			 Dhammapada - 319
%
Lehull rólam minden sértés, ahogyan az elefántról
csatában a kilőtt nyilak; ó a többség milyen
gonosz!

			 Dhammapada - 320
%
Csak betörve viszik harcba, reá csak ekkor ül
király; némán tűr a legkiválóbb, mert már betörte
önmagát.

			 Dhammapada - 321
%
Nemde jó a betört öszvér, akárcsak a jó szindh
lovak, s a nagy harci elefántok; de ki magát
legyőzte: jobb!

			 Dhammapada - 322
%
Velük a Be-nem-járt-vidék sohasem lesz elérhető,
csak ki magát leigázta, győzelmével az éri el.

			 Dhammapada - 323
%
Az elefántot nehéz féken tartani, mikor a
halántékán büdös lé csurog; a fogságban enni egy
falatot se kér, csak a vadon lebeg előtte
szüntelen.

			 Dhammapada - 324
%
Ébren is alvó, bágyatag, nagyétkű, gabonán
felhizlalt kövér malacként tudatlan görgeti magát
előre, újra meg újra születvén a bárgyú.

			 Dhammapada - 325
%
Elmém azelőtt szertelen bolyongott, amerre csak a
vágyai vezették, de ma már szilárdan tartom
kezemben, mint elefántot hurokkal a hajtó.

			 Dhammapada - 326
%
Leljetek örömet a fáradhatatlan éberségben!
Vigyázzatok, elmétek minden erejével törekedjetek!
Hisz olyanok vagytok, mint a sárba süppedt
elefánt. De húzzátok ki magatokat a sárból!

			 Dhammapada - 327
%
Ha megértő, erényes életet élő, bölcs társra lel,
járja vele az útját elragadtatott elméjű
összeszedettségben legyőzve minden veszélyt!

			 Dhammapada - 328
%
Ha nem talál megértő, erényes életet élő, bölcs
társra, folytassa egyedül az útját, mint az a
király, aki miután legyőzte az ellenséget,
lemondott annak országáról, vagy mint a vadonban
egyedül kószáló elefánt!

			 Dhammapada - 329
%
Nem kell az ostoba társasága, jobb egyedül élni.
Az ember kevés vággyal járja magában az útját,
mint a vadonban magányosan kószáló elefánt!

			 Dhammapada - 330
%
Boldog, aki a bajban is talál barátot, Boldog,
aki—bármi okból—megelégedett. A halálban is boldog
az erényes élet, boldog, akinek megszűnt minden
szenvedése.

			 Dhammapada - 331
%
E Földön anyának lenni jó, és jó apának lenni is,
és jó a remete magánya, és jó a bráhmanának is.

			 Dhammapada - 332
%
Boldog, ki végig jó marad, boldog, mert benne él a
hit, boldog, mert mindent megismer, boldog, mert
nincsen benne bűn.

			 Dhammapada - 333
%
A tudatlannak, aki nemtörődöm módon él, úgy nő a
szomja, ahogyan a málu nő. Ide-oda ugrál, akár egy
fák között gyümölcsöket kereső majomkölyök.

			 Dhammapada - 334
%
Akit legyőz e kínzó szomj, s a világhoz tapasztja
őt, annak kínja úgy növekszik, mint a burjánzó
bírana.

			 Dhammapada - 335
%
Ha a világban úrrá lesz ezen a nehezen legyőzhető,
kínzó szomjon, az elméről lehull a kín, ahogyan a
lótuszlevélről lepereg a vízcsepp.

			 Dhammapada - 336
%
Bizony mondom nektek, akik itt egybegyűltetek,
ássátok ki a szomj gyökerét, ahogyan a gumójáért
kiássák a bíranát, nehogy újra meg újra letörjön
benneteket a Kísértő, amint a nádat is letöri az
ár!

			 Dhammapada - 337
%
Ameddig erős gyökerét nem éri kés, habár kivágják,
a fa mindig újranő. Amíg a szomj tapadása meg nem
szakad, a szenvedés újra meg újra létrejő.

			 Dhammapada - 338
%
Akinek az elméjét a gyönyörökhöz futó harminchat
áramlás magával ragadta, akit a szenvedélyek
hatalmukba kerítettek, azt az összezavart embert
elragadják a habok.

			 Dhammapada - 339
%
Mindenfelé folyik az ár, kúszik a sok inda,
alighogy kihajtott. De ha meglátod, hogy egy is
előbújt, azonnal irtsd ki a Tudás fegyverével.

			 Dhammapada - 340
%
Akikben kielégülést kergető kéjsóvár vágyak
ébrednek, a gyönyörök után rohanva az élvezetekhez
láncolják magukat: a születésnek és pusztulásnak
alávetve élnek.

			 Dhammapada - 341
%
A szomjtól űzöttek úgy rohangálnak ide-oda, mint
verembe esett nyulak. Megbéklyózva vánszorognak a
kínok közé újra meg újra, mily régóta már!

			 Dhammapada - 342
%
A szomjtól űzöttek úgy rohannak ide-oda, mint
verembe esett nyulak. Ezért a szenvedélyeket
megszüntetve szabaduljatok meg a szomjtól!

			 Dhammapada - 343
%
Van, akiből hiányzik a kéjsóvárság, mégis a vágyak
vonzásába kerül; s ő, a vágyaktól megszabadult,
rohan a vágyak sűrűjébe. Nézzétek ezt az embert,
aki bár szabad volt, mégis visszarohan a rabságba!

			 Dhammapada - 344
%
Nem a vasból, fából vagy kenderkötélből készült
bilincset mondják erősnek a bölcsek, hanem a
drágakövekhez, gyermekekhez, feleségekhez
ragaszkodás szenvedélyét;

			 Dhammapada - 345
%
ezt a visszahúzó, nem mindig szoros, de csak
nehezen meglazítható köteléket. Akik ezt elvágták,
a vágy gyönyöreiről lemondva koldusként
vándorolnak tovább.

			 Dhammapada - 346
%
Sokan a saját szenvedélyeik teremtette árral
sodródnak, ahogyan a pók is a maga készítette
hálón halad. A bölcsek viszont gátat vetnek az
árnak, s szenvedélyek nélkül vándorolnak tovább
hátrahagyva minden szenvedést.

			 Dhammapada - 347
%
Hagyd el az előbbit, hagyd el a későbbit, hagyd el
a közbülsőt, szeld át a létesülés óceánját! Akinek
az elméje teljes egészében kiszabadult, az nincs
alávetve többé a keletkezésnek és a pusztulásnak.

			 Dhammapada - 348
%
Akit a latolgató kétely felkavart, aki erős
szenvedélyekkel van tele, aki csak a nagyszerűt
vállalja, az erős bilincset készít magának és a
szomja egyre nő.

			 Dhammapada - 349
%
Aki a kétely lecsendesülésében örvendezik, s
szüntelenül éber összeszedettségben él, aki
vállalja a szégyent, az az ember véget vet a
Halálnak, elvágja a Gonosz bilincsét.

			 Dhammapada - 350
%
Már nem reszket, elérte a megbizonyosodást,
megszabadult a szomjtól, bebocsáttatott, íme,
elpusztította a létesülés minden cölöpét, ez az
utolsó szankhára-együttes, amelyik számára
összeállt.

			 Dhammapada - 351
%
Aki megszabadult a szomjtól, nem akar többé semmit
megszerezni, megelégszik azzal, hogy tudja és érti
a régiek nyelvét, felfogja az egymásra következő
betűkből összeálló szent szavak igazi értelmét;
akinek ez az utolsó teste, azt igaz Megismeréssel
bíró, nagy bölcsnek hívják az emberek.

			 Dhammapada - 352
%
Kire mutathatnék: ‘Íme a tanítóm.’? Mindentudó
vagyok, mindent legyőző, mindenben tiszta,
mindenről lemondó; megszűnt a szomj: íme, szabad
vagyok már, a teljes tudás feltárult magától.

			 Dhammapada - 353
%
Az Erény adománya mindent felülmúl,

			 Dhammapada - 354
%
A haszon, a gazdagság, az élvezetek hajszolása
elpusztítja a balgákat, de nem a túlsó partra
igyekvőket. Az efféle kincsek utáni szomj révén a
balga elpusztít másokat, s ezzel önmagát is
elpusztítja.

			 Dhammapada - 355
%
Ahogyan a gyomok pusztítják a mezőt, úgy pusztítja
a szenvedély az embereket. Aki megszabadul a
szenvedélytől, bő termést hoz.

			 Dhammapada - 356
%
Ahogyan a gyomok pusztítják a mezőt, úgy pusztítja
a gyűlölet az embereket. Aki megszabadul a
gyűlölettől, bő termést hoz.

			 Dhammapada - 357
%
Ahogyan a gyomok pusztítják a mezőt, úgy pusztítja
a zavar az embereket. Aki megszabadul a
zavarodottságtól, bő termést hoz.

			 Dhammapada - 358
%
Ahogyan a gyomok pusztítják a mezőt, úgy pusztítja
a vágy az embereket. Aki megszabadul a vágytól, bő
termést hoz.

			 Dhammapada - 359
%
A szemet leigázni jó, a fület leigázni jó, az
orrot leigázni jó, a nyelvet leigázni jó.

			 Dhammapada - 360
%
A testet leigázni jó, a beszédet leigázni jó, az
elmét leigázni jó; mindent leigázni jó. A koldus,
aki teljesen uralkodik magán, minden szenvedéstől
megszabadul.

			 Dhammapada - 361
%
A kezét megfékezte, a lábát megfékezte, a beszédét
megfékezte, önmagát legyőzte teljesen,
összeszedetten, megelégedve él egymagában:
koldusnak őt hívják az emberek.

			 Dhammapada - 362
%
A száját ha megfékezte, szent szóval szól a
szerzetes: Igazságot, Törvényt közöl, örömet hoz
szelíd szava.

			 Dhammapada - 363
%
A Törvényben lakozik, a Törvényben örvendezik, a
Törvényben mélyed el. Az Örök Törvényre emlékező
koldust sohasem szakíthatják el az Igazságtól.

			 Dhammapada - 364
%
Ne vessétek meg, amitek van, ne irigyeljétek
másoktól, ami az övék! Aki másokat irigyel, nem
éri el a szamádhit.

			 Dhammapada - 365
%
A koldus kevéssel is megelégszik, nem becsüli le,
amije van. Az istenek is dicsérik őt, a tiszta
életűt, a fáradhatatlant.

			 Dhammapada - 366
%
Aki soha, semmilyen „név-formát” nem tekint a
sajátjának, s nem szenved attól, ami nemlétező,
koldusnak azt hívják az emberek.

			 Dhammapada - 367
%
A szeretet örömében élő koldus a Buddha példáját
követve lecsillapul, rátalál az Útra, eléri a
Csendességet, a szankhárák megszűnését, a
boldogságot.

			 Dhammapada - 368
%
Ó koldus, ürítsd ki ezt a csónakot! Lám üresen
milyen könnyedén mozog! Ha a gyűlölet s a
szenvedély kötelékét elvágod, eléred a Nirvánát.

			 Dhammapada - 369
%
Tépjen el ötöt, mondjon le ötről, fejlesszen ki
ötöt a koldus! Ha leküzdötte az öt köteléket, azt
mondják róla, „átkelt a folyamon.”

			 Dhammapada - 370
%
Szüntelen meditálj, soha ne csüggedj, ne hagyd
elveszni a gyönyörökben elméd; restként ne kelljen
vasgolyót lenyelned, s lángok között sírnod:
„kínszenvedés ez!”

			 Dhammapada - 371
%
Nincs meditáció Tudás nélkül, s nincs Tudás
meditáció nélkül. Akiben mindkettő megvan, ahhoz
közel van a Nirvána.

			 Dhammapada - 372
%
A koldust, aki lecsendesíti az elmét s belép az
Üres Házba,

			 Dhammapada - 373
%
Mihelyt valóban felfogja a szkandhák keletkezését
és pusztulását, öröm és boldogság lesz
osztályrésze: megismeri a Halál Nélkülit.

			 Dhammapada - 374
%
Ezért a bölcs szerzetes számára az legyen az első
itt a Földön, hogy őrködik az érzékei felett,
megelégszik azzal, amije van, a pátimókkha
szabályai szerint élve önuralomra tesz szert,

			 Dhammapada - 375
%
nemes szívű, tiszta életű, fáradhatatlanul törekvő
barátokat keres és szeretetben élve tökéletesíti
magát az erényekben! Ily módon öröme teljes lesz,
véget vet a szenvedésnek.

			 Dhammapada - 376
%
A jázmin is lehullatja elhervadó virágait. Éppígy
hulljon le rólatok a gyűlölet s a szenvedély!

			 Dhammapada - 377
%
Lecsendesült a teste, lecsendesült a beszéde,
lecsendesült az elméje, összeszedetté válva
felépítette, ami szétesett; kihányta a világ
csalétkeit, az ilyen koldust lecsendesedettnek
hívják az emberek.

			 Dhammapada - 378
%
Űzze csak önmagát az én, s kapja el maga magát az
ént-rejtő emlékezet; te távozz, koldus, könnyedén!

			 Dhammapada - 379
%
Énnek én a menedéke, mindig magához érkezik;
szabadulj meg végre tőle, mint lován túladó kupec!

			 Dhammapada - 380
%
A koldus az öröm teljességében él, a Buddha
példáját követve lecsillapult, rátalált az Útra,
elérte a Csendességet, a szankhárák megszűnését, a
Boldogságot.

			 Dhammapada - 381
%
Bármilyen fiatal is még, ha a Buddhát követve él,
a koldus fényt ad a Földnek, mint tiszta éjszakán
a Hold.

			 Dhammapada - 382
%
Szüntesd meg, bráhmana, bátran az áramlást,
taszíts el magadtól minden vágyat! A szankhárák
teljes kioltódása nyomán megismered a
Teremtetlent!

			 Dhammapada - 383
%
Amikor a bráhmana túljut a kettős természetű
dharmákon, mindent megismer, és az összes béklyója
megsemmisül.

			 Dhammapada - 384
%
Nincs számára túlsó part, nincs innenső part, és
nincs innenső-túlsó part sem, félelem-nélküli,
függetlenné vált: őt hívom én bráhmanának.

			 Dhammapada - 385
%
Szüntelen meditációba mélyedt, megszabadult a
tisztátalanságtól, megtette, amit meg kellett
tennie, megszabadult a vágytól, elérte a legfőbb
célt, őt hívom én bráhmanának.

			 Dhammapada - 386
%
A nappal fényét a Naptól kapja, az éjszakának a
Hold ad fényt; a harcos fényét a fegyverektől
kapja, a bráhmanának a meditáció ad fényt; a
Felébredett viszont önerejéből ragyog, éjjel és
nappal szüntelenül.

			 Dhammapada - 387
%
Megszabadult a bűntől, ezért hívják bráhmanának;
békességben él, ezért hívják szerzetesnek;
megszabadult minden tisztátalanságtól, ezért
hívják remetének.

			 Dhammapada - 388
%
Senki ne emeljen kezet a bráhmanára, de ő se
engedje szabadjára a haragját soha! Legyen
átkozott, aki megöl egy papot, de legyen átkozott
a pap is, ha szabadjára engedi a haragját!

			 Dhammapada - 389
%
Nem jár rosszul az a bráhmana, aki visszatartja
magát a gyönyöröktől; minél inkább hiányzik belőle
az ártás szándéka, annál inkább csillapul a
szenvedése.

			 Dhammapada - 390
%
Sem a testével, sem a szavával, sem a gondolatával
nem okoz szenvedést, mindhármon uralkodik, őt
hívom én bráhmanának.

			 Dhammapada - 391
%
Ismerje meg a Tant, amit a tökéletesen
megvilágosodott Buddha tanított, tisztelje a
Törvényt, ahogyan a bráhmana tiszteli az áldozat
tüzét!

			 Dhammapada - 392
%
Nem a haj, nem a családi kötelék, nem a kaszt tesz
valakit bráhmanává. Akiben igazság és erény
lakozik, az az áldott, az a bráhmana.

			 Dhammapada - 393
%
Mi haszna a kócos hajnak, mi haszna az
antilopruhának, te ostoba, ha csak a külsőd
tisztítgatod, a bensőd viszont áthatolhatatlan
szenny borítja?

			 Dhammapada - 394
%
Aszott testét erek borítják, ruhája a föld pora,
meditál az erdő mélyén: ím, egy igazi bráhmana.

			 Dhammapada - 395
%
Én nem azt hívom bráhmanának, aki annak született,
akinek jó a származása, aki vagyont halmozott fel,
mert ettől csak gőgös lesz az ember; én azt hívom
bráhmanának, akinek nincs semmije, és nem is
ragaszkodik semmihez.

			 Dhammapada - 396
%
Miután minden szíját, kötelékét, béklyóját
szétszaggatta, megszűnt számára minden akadály,
felébredt: ő a bráhmana.

			 Dhammapada - 398
%
Bár ártatlan, mégis elviseli a gyalázkodást, a
kínzást és a fogságot, a türelem és a megbocsátás
erejével szembeszáll az erőszakkal: ő a bráhmana.

			 Dhammapada - 399
%
Kinek szívében nincs harag, fogadalmait betartja,
erényes, megszabadult a vágytól, megfékezte az
érzékeit, az utolsó testében él: azt hívom én
bráhmanának.

			 Dhammapada - 400
%
Nem tapad a gyönyörökhöz, ahogyan a vízcsepp sem
tapad a lótuszlevélhez, sem a mustármag a tű
hegyéhez: őt hívom én bráhmanának.

			 Dhammapada - 401
%
Még itt, e Földön átéli a szenvedés megszűnését,
leráz magáról minden visszahúzó terhet, és
kiszabadul: őt hívom én bráhmanának.

			 Dhammapada - 402
%
Mély tudású, bölcs, meg tudja különböztetni a
helyes utat a helytelentől, elérte a legfőbb célt:
őt hívom én bráhmanának.

			 Dhammapada - 403
%
Sem a családban élők, sem a szerzetesek társaságát
nem keresi, alig van vágya, otthontalanul
vándorol: őt hívom én bráhmanának.

			 Dhammapada - 404
%
Nem emel kezet semmilyen élőlényre, nem öl, és
másokat sem késztet ölni: ő a bráhmana.

			 Dhammapada - 405
%
Megőrzi békéjét a békétlenek között, vágy nélkül
él a vágyűzött emberek között: őt hívom én
bráhmanának.

			 Dhammapada - 406
%
Akiről úgy hull le a szenvedély, a gyűlölet, a
gőg, a képmutatás, mint a tű hegyéről a mustármag,
azt hívom én bráhmanának.

			 Dhammapada - 407
%
A szavaiban nincs durvaság, a megértést segítik és
igazak, soha nem sért meg senkit sem: őt hívom én
bráhmanának.

			 Dhammapada - 408
%
Nem veszi el, amit e földön nem adtak neki —legyen
az kicsi vagy nagy, hosszú vagy rövid, nagyszerű
vagy silány— őt hívom én bráhmanának.

			 Dhammapada - 409
%
Sem itt e földön, sem a túlvilágon nem vágyik
semmire, nem támaszkodik semmire, függetlenné
vált: ő a bráhmana.

			 Dhammapada - 410
%
Megismervén a Teremtetlent, nem vágyódik már semmi
másra, megszűnt minden kétsége, belevetette magát
a Halál-nélküli mélységeibe, őt hívom én
bráhmanának.

			 Dhammapada - 411
%
Még itt, e földön megszabadult a jó- és rosszhoz
tapadás bilincsétől, szívében nincs szomorúság,
szenvedély nélküli, tiszta, őt hívom én
bráhmanának.

			 Dhammapada - 412
%
Szeplőtelen, akár a Hold, tiszta, nyugodt és
derűs, letisztult, a gyönyörök létesülése kialudt
benne: ő a bráhmana.

			 Dhammapada - 413
%
Itt, a földön legyőzte a szamszára járhatatlan
mocsarát, átjutott, elérte a túlsó partot;
meditációba mélyedve megszabadult a vágytól, a
kétségtől, a ragaszkodástól, kioltódott minden
szenvedélye: ő a bráhmana.

			 Dhammapada - 414
%
Otthontalanul vándorolva sikerült megszabadulnia a
vágyaktól, a vágy létesülésének a lehetősége is
kialudt benne: ő a bráhmana.

			 Dhammapada - 415
%
Otthontalanul vándorolva sikerült megszabadulnia a
szomjtól, a szomj felmerülésének a lehetősége is
kialudt benne: ő a bráhmana.

			 Dhammapada - 416
%
Hátrahagyván minden földi és égi köteléket minden
béklyótól megszabadult: ő a bráhmana.

			 Dhammapada - 417
%
Megszabadulván a gyönyörtől és a kíntól
lecsendesült; a továbblétesülés írmagját is
megsemmisítette, legyőzött minden világot. E hőst
hívom én bráhmanának.

			 Dhammapada - 418
%
Felismerte a lények pusztulását és keletkezését,
soha, semmiféle módon nem tapad hozzá semmihez,
jól távozott el, felébredett: ő a bráhmana.

			 Dhammapada - 419
%
Sem isteni, sem angyali, sem emberi lények nem
ismerik az útját, legyőzött minden szenvedélyt, e
szentet hívom én bráhmanának.

			 Dhammapada - 420
%
Nincs semmi előtte, nincs semmi utána, nincs semmi
középütt. Semmije sincs, minden vágya megszűnt, őt
hívom én bráhmanának.

			 Dhammapada - 421
%
A hatalmas bikát, a legnemesebbet, a hőst, a nagy
risit, a győzedelmest, aki a vágyain úrrá lett és
megfürödhetett, e Felébredettet hívom én
bráhmanának.

			 Dhammapada - 422
%
Ismeri a korábbi lakhelyét, keresztüllát a Mennyen
és a Poklon, a létesülés lánca véget ért benne, s
a tudás teljessé lett és minden tökéletesség
beteljesült— e bölcset hívom én bráhmanának.

			 Dhammapada - 423
%
