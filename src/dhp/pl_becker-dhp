Umysł poprzedza wszelkie myśli. Umysł jest ich
zwierzchnikiem; umysł je kształtuje. Gdy ktoś mówi
lub działa z nieczystym umysłem, cierpienie podąża
w ślad za taką osobą niczym koła wozu za kopytami
wołu.

			 Dhammapada - 1
%
Umysł poprzedza wszelkie myśli. Umysł jest ich
zwierzchnikiem; umysł je kształtuje. Gdy ktoś mówi
lub działa z czystym umysłem, szczęście podąża za
taką osoba niczym nie opuszczający jej własny
cień.

			 Dhammapada - 2
%
„Skrzywdził mnie, uderzył mnie, pokonał mnie,
ograbił mnie”—kto utrzymuje podobne myśli, nie
uspokoi swej nienawiści.

			 Dhammapada - 3
%
„Skrzywdził mnie, uderzył mnie, pokonał mnie,
ograbił mnie”—kto nie utrzymuje podobnych myśli
uspakaja swą nienawiść.

			 Dhammapada - 4
%
Nienawiści w tym świecie nigdy nie uspokoi się
nienawiścią; jedynie przez nie-nienawiść nienawiść
się uspakaja. To jest Odwieczne Prawo.

			 Dhammapada - 5
%
Są tacy, którzy nie uświadamiają sobie, iż pewnego
dnia wszyscy musimy umrzeć, lecz ci, którzy to
rozumieją, kończą swe spory.

			 Dhammapada - 6
%
Tak jak burza powala słabe drzewo, tak Mara
pokonuje człowieka żyjącego jedynie w dążeniu do
przyjemności, nieopanowanego w swych zmysłach,
nieumiarkowanego w jedzeniu, opieszałego i
marnotrawnego.

			 Dhammapada - 7
%
Tak jak burza nie jest w stanie powalić skalistej
góry, tak Mara nigdy nie pokona człowieka, który
żyje w medytacji nad skalaniami, który panuje nad
swymi zmysłami, jest umiarkowany w jedzeniu i
wypełniony wiarą oraz szczerym wysiłkiem.

			 Dhammapada - 8
%
Kto będąc zdeprawowany, pozbawiony samoopanowania
i prawdomówności, przywdziewa żółtą mnisią szatę,
z pewnością nie jest jej wart.

			 Dhammapada - 9
%
Lecz kto oczyścił się z nieprawości, ma
ugruntowane cnoty i jest pełen samoopanowania i
prawdomówności, jest prawdziwie godny mnisiej
szaty.

			 Dhammapada - 10
%
Kto myli nieistotne z tym, co istotne, a istotne z
nieistotnym, trwa przy złudnych myślach i nigdy
nie osiągnie tego, co istotne.

			 Dhammapada - 11
%
Kto rozpoznaje istotne jako istotne, a nieistotne
jako nieistotne, ma właściwe poglądy i osiąga to,
co istotne.

			 Dhammapada - 12
%
Tak jak deszcz przenika do źle pokrytego domu, tak
żądze wkradają się do słabo wyćwiczonego umysłu.

			 Dhammapada - 13
%
Tak jak deszcz nie przedostaje się do dobrze
pokrytego domu, tak też żądze nigdy nie wnikną do
dobrze wyćwiczonego umysłu.

			 Dhammapada - 14
%
Złoczyńca żałuje i teraz, i w następnym życiu;
żałuje w obu światach. Rozpacza i cierpi,
wspominając swe nieczyste uczynki.

			 Dhammapada - 15
%
Dobroczyńca raduje się teraz i w następnym życiu;
raduje się w obu światach. Raduje się i triumfuje,
wspominając swe czyste uczynki.

			 Dhammapada - 16
%
Sprawca zła cierpi i teraz, i w następnym życiu;
cierpi w obu światach. Myśl: „Uczyniłem zło” trapi
go, a jeszcze bardziej napawa cierpieniem, gdy już
odszedł do krainy cienia.

			 Dhammapada - 17
%
Sprawca dobra zachwyca się teraz i w następnym
życiu; raduje się w obu światach. Myśl: „Uczyniłem
dobro” zachwyca go, a jeszcze bardziej zachwyca,
gdy już odszedł do krainy cienia.

			 Dhammapada - 18
%
Nawet jeśli ktoś recytuje święte teksty, lecz nie
działa z nimi w zgodzie, to taki nieuważny
człowiek jest niczym pasterz, który liczy jedynie
cudze krowy—nie uczestniczy w błogosławieństwach
świętego życia.

			 Dhammapada - 19
%
Nawet jeśli ktoś rzadko recytuje święte teksty,
lecz stosuje Naukę w praktyce, porzucając żądze,
nienawiść i ułudę, z prawdziwą mądrością i
oswobodzonym umysłem, nie trzymając się kurczowo
niczego ani w tym świecie, ani w żadnym innym—ktoś
taki prawdziwie uczestniczy w błogosławieństwach
świętego życia.

			 Dhammapada - 20
%
Uważność jest ścieżką ku Bezśmiertelności,
nieuwaga jest ścieżką ku śmierci. Uważni nie
umierają, nieuważni już są martwi.

			 Dhammapada - 21
%
Jasno rozumiejąc wspaniałość bycia uważnym, ludzie
mądrzy tryumfują dzięki uważności i doznają
radości ścieżki Szlachetnych.

			 Dhammapada - 22
%
Mędrcy, zawsze medytujący i wytrwali, doznają
Nibbany, niezrównanej wolności od więzów.

			 Dhammapada - 23
%
Stale wzrasta sława tego, kto w swym postępowaniu
jest pełen energii, przytomności i czystości, kto
jest spostrzegawczy i samoopanowany, prawy i
uważny.

			 Dhammapada - 24
%
Niech poprzez wysiłek i uważność, dyscyplinę i
samoopanowanie mędrzec stworzy dla siebie wyspę,
której nie pochłonie żaden potop.

			 Dhammapada - 25
%
Głupcy i ignoranci lubują się beztroską, lecz dla
ludzi mądrych największym ich skarbem jest
uważność.

			 Dhammapada - 26
%
Nie przyzwalaj na nieuważność; nie lubuj się w
rozkoszach zmysłowych. Jedynie baczni i medytujący
osiągają wielkie szczęście.

			 Dhammapada - 27
%
Tak jak ktoś na wysokim szczycie góry ogarnia
wszystko co poniżej, tak też mądry człowiek, który
przez baczność odrzuca nieuwagę i wspina się na
wysoką wieżę mądrości, wolny od smutku ogarnia
tłumy przepełnione smutkiem i głupotą.

			 Dhammapada - 28
%
Uważny wśród nieuważnych, w pełni przebudzony
pośród śpiących, mędrzec postępuje naprzód niczym
rączy rumak, co pozostawia za sobą marne
wierzchowce.

			 Dhammapada - 29
%
Przez swoją czujność Indra został zwierzchnikiem
bogów. Uważność zawsze jest godna pochwały, a
nieuważność—zawsze pogardy.

			 Dhammapada - 30
%
Mnich, który rozkoszuje się uważnością, a lęka
nieuważności, postępuje naprzód niczym ogień
przepalający wszelkie więzy, zarówno drobne, jak i
wielkie.

			 Dhammapada - 31
%
Mnich, który rozkoszuje się uważnością, a lęka
nieuważności, nigdy nie upadnie. Jest blisko
Nibbany.

			 Dhammapada - 32
%
Tak jak wytwórca strzał prostuje strzałę, tak też
uważny człowiek prostuje swój umysł—jakże
rozbiegany i niestały, jakże trudny do upilnowania
i opanowania.

			 Dhammapada - 33
%
Jak ryba wyciągnięta z wody i wyrzucona na ziemię,
co rzuca się i szamocze, taki jest rozgorączkowany
umysł. Winno się więc opuścić sferę żądz.

			 Dhammapada - 34
%
Prawdziwie cudownym jest opanowanie umysłu, tak
trudnego do okiełznania, zawsze prędkiego w
chwytaniu wszystkiego, czego tylko zapragnie.
Opanowany umysł przynosi szczęście.

			 Dhammapada - 35
%
Niech uważny człowiek pilnuje swego umysłu, tak
trudnego do opanowania i w najwyższym stopniu
subtelnego, chwytającego wszystko, czego tylko
zapragnie. Upilnowany umysł przynosi szczęście.

			 Dhammapada - 36
%
Skryty w jaskini (serca), pozbawiony kształtu,
umysł wędruje daleko i porusza się sam. Ci, co
okiełznają ten umysł, są wyzwalani z więzów Mary.

			 Dhammapada - 37
%
Gdy czyjś umysł nie jest stały, gdy ktoś taki nie
zna Dobrej Nauki i jego wiara jest chwiejna,
mądrość takiej osoby nie będzie doskonała.

			 Dhammapada - 38
%
Nie ma lęku dla Przebudzonego, kogoś, czyj umysł
nie jest skalany (pożądaniem) ani zakażony
(nienawiścią), kto przekroczył zasługę i przewinę.

			 Dhammapada - 39
%
Widząc, iż to ciało jest kruche niczym gliniany
dzban, umacniaj swój umysł niczym warowne miasto i
pokonaj Marę mieczem mądrości. Potem, strzegąc
swego zwycięstwa, pozostań nieprzywiązany do
niczego.

			 Dhammapada - 40
%
Niebawem, ach! to ciało spocznie na ziemi
pozbawione opieki i życia, niczym zbędna kłoda.

			 Dhammapada - 41
%
Cokolwiek by uczynił wróg wrogowi czy ktoś pełen
nienawiści innemu—źle nakierowany umysł wyrządza
człowiekowi dalece większą krzywdę.

			 Dhammapada - 42
%
Ani matka, ani ojciec, ani żaden inny krewny nie
może przynieść człowiekowi większego dobra niż
jego własny, dobrze nakierowany umysł.

			 Dhammapada - 43
%
Kto przezwycięży ziemię, światy cierpienia i sferę
ludzi i bogów? Kto doskonale urzeczywistni tę
jasno wytłumaczoną ścieżkę mądrości, tak jak
mistrz układania kwiatów doskonali swe kwietne
kompozycje?

			 Dhammapada - 44
%
Ten, kto wytęża się na ścieżce, przezwycięży tę
ziemię, te światy cierpienia i tę sferę ludzi i
bogów. Ten, kto wytęża się na ścieżce mądrości,
doprowadzi ją do doskonałości, tak jak mistrz
układania kwiatów doskonali swe kwietne
kompozycje.

			 Dhammapada - 45
%
Widząc, iż to ciało jest niczym piana na grzbiecie
fali, przeniknąwszy jego złudną naturę i wyrwawszy
zakończone kwiatami (żądz zmysłowych) strzały
Mary, idź tam, gdzie cię już nie dojrzy Król
Śmierci!

			 Dhammapada - 46
%
Tak jak potężna powódź porywa uśpioną wioskę, tak
śmierć zabiera człowieka o rozbieganym umyśle,
który jedynie zrywa kwiaty (rozkoszy).

			 Dhammapada - 47
%
Wielki Niszczyciel zapanowuje nad człowiekiem o
rozbieganym umyśle, zrywającym jedynie kwiaty
(rozkoszy), nienasyconym w zmysłowych żądzach.

			 Dhammapada - 48
%
Tak jak pszczoła zbiera miód z kwiatu, nie
niszcząc ani jego barwy, ani zapachu, tak mędrzec
obchodzi wioskę prosząc o ofiary.

			 Dhammapada - 49
%
Niech nikt nie wynajduje błędów u innych; niech
nie wypatruje zaniedbań i złych postępków u
innych. Niech widzi swe własne czyny—co zrobił a
czego nie uczynił.

			 Dhammapada - 50
%
Niczym piękny kwiat, pełen barw, lecz pozbawiony
zapachu—tak bezowocne są piękne słowa kogoś, kto
nie postępuje zgodnie z nimi.

			 Dhammapada - 51
%
Niczym piękny kwiat, pełen barw i zapachu—tak
owocne są piękne słowa kogoś, kto zgodnie z nimi
postępuje.

			 Dhammapada - 52
%
Tak jak z wielkiej sterty kwiatów można zrobić
wiele girland, tak też ten, kto urodził się
śmiertelnym, winien dokonać wielu dobrych czynów.

			 Dhammapada - 53
%
Pod wiatr nie popłynie słodki zapach kwiatów,
aromat drzewa sandałowego, tagary czy jaśminu.
Lecz aromat tego, co cnotliwe, popłynie nawet pod
wiatr. Człowiek cnotliwy prawdziwie nasyca
wszystkie kierunki aromatem swej prawości.

			 Dhammapada - 54
%
Z wszystkich wonnych zapachów—sandału, tagary,
błękitnego lotosu i jaśminu—aromat cnoty jest
najsłodszy.

			 Dhammapada - 55
%
Delikatny jest zapach tagary i sandału, lecz
aromat tego, co cnotliwe jest najwspanialszy,
roznosząc się nawet wśród bogów.

			 Dhammapada - 56
%
Mara nigdy nie odkryje ścieżek kogoś prawdziwie
cnotliwego, kto trwa w czujności i jest wyzwolony
poprzez doskonałą wiedzę.

			 Dhammapada - 57
%
Na stercie śmieci w przydrożnym rowie zakwita
lotos, pachnący i radujący oczy.

			 Dhammapada - 58
%
Podobnie wśród masy zaślepionych śmiertelników
rozbłyskuje blaskiem wspaniałej mądrości uczeń
Doskonale Oświeconego.

			 Dhammapada - 59
%
Dłuży się noc temu, kto nie śpi; dłuży się każda
mila utrudzonemu; dłuży się ziemskie życie
głupcom, którzy nie znają Wzniosłej Prawdy.

			 Dhammapada - 60
%
Gdyby poszukiwacz Prawdy nie znalazł lepszego lub
równego sobie towarzysza, niech bez ociągania się
podąża samotnym szlakiem; nie ma dlań wspólnoty z
głupcem.

			 Dhammapada - 61
%
Głupiec martwi się, myśląc: „Mam synów, mam
bogactwa”. Skoro naprawdę nawet on sam nie jest
swoją własnością, to jakżeby jego synowie, jakżeby
jego bogactwa?

			 Dhammapada - 62
%
Głupiec, który wie o swej głupocie, jest
przynajmniej w tym mądry, lecz głupiec, który
myśli, że jest mądry, dopiero jest głupcem.

			 Dhammapada - 63
%
Głupiec, choćby przez całe swe życie przestawał z
mędrcem, nie więcej rozumie Prawdę, niż łyżka
doznaje smaku zupy.

			 Dhammapada - 64
%
Człowiek bystry, choćby jedynie przez chwilę
przestawał z mędrcem, szybko pojmuje Prawdę, tak
jak język doznaje smaku zupy.

			 Dhammapada - 65
%
Tępi głupcy są własnymi nieprzyjaciółmi, gdy
dopuszczają się złych uczynków, których owoce są
gorzkie.

			 Dhammapada - 66
%
Złym jest uczynek, którego później się żałuje i
którego owoce zbiera się wśród łez na zatrwożonej
twarzy.

			 Dhammapada - 67
%
Dobrym jest ten uczynek, którego potem się nie
żałuje i którego owoce zbiera się wśród zachwytu i
szczęścia.

			 Dhammapada - 68
%
Dopóki zły czyn nie dojrzeje, głupiec uznaje go za
słodki jak miód. Lecz gdy zły czyn dojrzewa,
głupiec zaczyna się martwić.

			 Dhammapada - 69
%
Głupiec może nawet miesiącami jeść swe pożywienie
jedynie koniuszkiem źdźbła trawy, lecz wciąż nie
jest on wart nawet szesnastej części kogoś, kto
pojął Prawdę.

			 Dhammapada - 70
%
Naprawdę, zły czyn nie wydaje owoców natychmiast,
tak jak mleko, które nie kwaśnieje od razu. Lecz
tląc się, zło podąża w ślad za głupcem niczym
ogień przykryty popiołami.

			 Dhammapada - 71
%
Głupiec na swą własną zgubę zdobywa wiedzę, gdyż
rozsadza ona jedynie jego głowę i niszczy jego
wrodzoną dobroć.

			 Dhammapada - 72
%
Głupiec poszukuje niezasłużonego rozgłosu,
pierwszeństwa wśród mnichów, zwierzchności nad
klasztorami i zaszczytów od ludzi świeckich.

			 Dhammapada - 73
%
„Niech i mnisi, i ludzie świeccy myślą, iż ja tego
dokonałem. Niech we wszystkich sprawach, i dużych,
i drobnych podążają za mną”—takie są ambicje
głupca; tak wzbierają jego żądze i duma.

			 Dhammapada - 74
%
Czym innym jest poszukiwanie światowych zysków, a
czymś zupełnie innym ścieżka ku Nibbanie. Niech
mnich, uczeń Buddy, jasno to pojmując, nie da się
zwieść świeckim honorom, lecz niech zamiast tego
rozwija w sobie brak przywiązania do ziemskich
spraw.

			 Dhammapada - 75
%
Gdy spotka się człowieka, który wskazuje błędy i
gani, trzeba podążać za taką mądrą i rozumną osobą
jak za drogowskazem ku ukrytemu skarbowi. Zawsze
lepiej jest podtrzymywać taki związek, nigdy
gorzej.

			 Dhammapada - 76
%
Niech upomina, poucza i ochrania innych przed
złem; ludziom dobrym jest on prawdziwie drogi, a
ludziom złym wstrętny.

			 Dhammapada - 77
%
Nie związuj się ze złymi towarzyszami; nie
poszukuj towarzystwa ludzi podłych. Związuj się z
dobrymi przyjaciółmi; staraj się o towarzystwo
ludzi szlachetnych.

			 Dhammapada - 78
%
Kto głęboko pije Dhammę, żyje szczęśliwie, ze
spokojnym umysłem. Mędrzec zawsze rozkoszuje się
Dhammą ukazaną przez Szlachetnego (Buddę).

			 Dhammapada - 79
%
Budowniczowie kanałów regulują rzeki; wytwórcy
strzał prostują je; cieśle nadają kształty drewnu;
mędrcy panują nad sobą samymi.

			 Dhammapada - 80
%
Tak jak potężnej skały nie poruszy burza, tak też
mędrca nie porusza ani pochwała, ani nagana.

			 Dhammapada - 81
%
Słysząc Naukę, mędrzec staje się doskonale
oczyszczony niczym głębokie, przejrzyste i
spokojne jezioro.

			 Dhammapada - 82
%
Ludzie dobrzy wyrzekają się (przywiązania do)
wszystkiego; cnotliwi nie roztkliwiają się nad
przyjemnościami życia. Mądrzy nie ukazują uniesień
ani przygnębienia, gdy spotyka ich szczęście lub
smutek.

			 Dhammapada - 83
%
Ten jest prawdziwie cnotliwy, mądry i prawy, kto
ani dla własnej korzyści, ani dla innych (nie
czyni niczego niewłaściwego), kto nie pożąda
synów, bogactw czy królestwa, ani też nie pragnie
sukcesu zdobytego niesprawiedliwymi metodami.

			 Dhammapada - 84
%
Niewielu spośród ludzi przekracza na drugi brzeg.
Reszta, większość ludzi, jedynie ugania się tam i
z powrotem po tym brzegu.

			 Dhammapada - 85
%
Lecz ci, którzy działają zgodnie z doskonale
wyjaśnioną Dhammą, przekroczą poza władztwo
Śmierci, tak trudne do przekroczenia.

			 Dhammapada - 86
%
Ci, których umysły osiągnęły pełną doskonałość w
tym, co prowadzi do oświecenia, którzy wyrzekłszy
się zachłanności, radują się nieczepianiem się
niczego—uwolnieni od niszczycielskich wpływów
jaśnieją mądrością i osiągnęli Nibbanę w tym
właśnie życiu.

			 Dhammapada - 89
%
Dla kogoś, kto dopełnił swej podróży, kto jest
wolny od smutku, całkowicie wyzwolony i zerwał
wszelkie krępujące więzy—nie istnieje już gorączka
namiętności.

			 Dhammapada - 90
%
Ludzie rozumni ponaglają sami siebie. Nie
przywiązani do żadnego domu pozostawiają za sobą
jeden po drugim, niczym łabędzie porzucające
jeziora.

			 Dhammapada - 91
%
Tych, co nie gromadzą rzeczy i są rozumni co do
pożywienia, których celem jest Pustka, niczym nie
uwarunkowana wolność—ich szlaków, tak jak śladów
ptaków w powietrzu, nie da się wyśledzić.

			 Dhammapada - 92
%
Kto usunął niszczące skalania i kto nie jest
przywiązany do pożywienia, kto ma za swój cel
Pustkę, niczym nie uwarunkowaną wolność—tego
ścieżki, tak jak śladów ptaków w powietrzu, nie da
się wytropić.

			 Dhammapada - 93
%
Nawet bogowie cenią ludzi mądrych, których zmysły
są opanowane niczym konie dobrze ujeżdżone przez
woźnicę rydwanu, których duma została usunięta i
którzy są uwolnieni od niszczycielskich skalań.

			 Dhammapada - 94
%
Nie ma już zwyczajnego ziemskiego życia dla
mędrca, który niczym ziemia niczego nie ma za złe;
który jest niewzruszony niczym wysoki słup i tak
czysty, jak wolny od mułu głęboki staw.

			 Dhammapada - 95
%
Spokojne są myśli, spokojna jest mowa i spokojne
są czyny tego, kto prawdziwie wiedząc, jest
całkowicie wolny, doskonale spokojny i mądry.

			 Dhammapada - 96
%
Człowiek, który jest wolny od ślepej wiary, który
zna to, co nie zostało stworzone, przeciął
wszelkie krępujące więzy, usunął wszelkie
przyczyny (powodujące kammę, dobre i złe) i który
odrzucił wszelkie pożądanie—jest prawdziwie
najwybitniejszym z ludzi.

			 Dhammapada - 97
%
Prawdziwie inspirujące jest miejsce, gdzie
przebywają Arahatowie, czy to wioska czy las, czy
dolina czy też wzgórze.

			 Dhammapada - 98
%
Inspirujące są te lasy, w których zwykli ludzie
nie znajdują niczego przyjemnego. Tam będą
doznawać radości ci, którzy są uwolnieni od
namiętności, gdyż nie poszukują już oni
przyjemności zmysłowych.

			 Dhammapada - 99
%
Nad tysiąc zbędnych słów jest jedno trafne słowo,
które słysząc, osiąga się spokój.

			 Dhammapada - 100
%
Nad tysiąc zbędnych wierszy jest jeden trafny
wiersz, który słysząc, osiąga się spokój.

			 Dhammapada - 101
%
Nad powtarzanie stu zwrotek bez znaczenia jest
wypowiedzenie jednej zwrotki Dhammy, którą
słysząc, osiąga się spokój.

			 Dhammapada - 102
%
Choć ktoś może pokonać w bitwie tysiąc razy po
tysiąc ludzi, to najszlachetniejszym zwycięzcą
jest ten, kto zwycięża samego siebie.

			 Dhammapada - 103
%
Gdyby ktoś przez sto lat, miesiąc za miesiącem
składał tysięczne ofiary, a inny tylko przez
chwilę czcił tych, co rozwinęli swój umysł, to
cześć oddana przez tego drugiego jest lepsza niż
stulecie ofiar.

			 Dhammapada - 106
%
Gdyby ktoś przez cały wiek podtrzymywał w lesie
ofiarny ogień, a inny tylko przez chwilę czcił
tych, co rozwinęli swój umysł, to cześć oddana
przez tego drugiego jest naprawdę lepsza niż
stulecie ofiar.

			 Dhammapada - 107
%
Czego by nie ofiarował przez cały rok ktoś
poszukujący zasług w tym świecie—nie byłoby to
warte nawet czwartej części prawdziwie wspaniałej
zasługi, zyskiwanej przez oddawanie czci
Szlachetnym.

			 Dhammapada - 108
%
Kto, zawsze gorliwy, poważa starszych i służy im,
tego spotykają cztery błogosławieństwa: długie
życie i uroda, szczęście i moc.

			 Dhammapada - 109
%
Lepiej jest przeżyć jeden dzień w cnocie i
medytacji, niż żyć sto lat niemoralnie i bez
opanowania.

			 Dhammapada - 110
%
Lepiej jest przeżyć jeden dzień w mądrości i
medytacji, niż żyć sto lat w głupocie i bez
opanowania.

			 Dhammapada - 111
%
Lepiej jest przeżyć jeden dzień w zdecydowaniu i
wysiłku, niż żyć sto lat w ociężałości i
trwonieniu sił.

			 Dhammapada - 112
%
Lepiej jest przeżyć jeden dzień, dostrzegając
powstawanie i rozpad rzeczy, niż żyć sto lat,
nigdy nie dostrzegłszy powstawania i rozpadu
rzeczy.

			 Dhammapada - 113
%
Lepiej jest przeżyć jeden dzień widząc to, co jest
poza śmiercią, niż żyć sto lat, nigdy nie
ujrzawszy tego, co jest poza śmiercią.

			 Dhammapada - 114
%
Lepiej jest przeżyć jeden dzień dostrzegając
Najwyższą Prawdę, niż żyć sto lat, nigdy nie
widząc Najwyższej Prawdy.

			 Dhammapada - 115
%
Nie zwlekaj z czynieniem dobra i powstrzymuj swój
umysł od zła. Kto ociąga się z czynieniem dobra,
tego umysł upodoba sobie zło.

			 Dhammapada - 116
%
Gdy ktoś popełni zło, niech nie czyni tego
ponownie. Niech nie czerpie z tego przyjemności,
gdyż nagromadzenie zła przynosi ból.

			 Dhammapada - 117
%
Gdy ktoś uczyni dobro, niech czyni je wciąż na
nowo. Niech czerpie z tego przyjemność, gdyż
nagromadzenie dobra przynosi błogosławieństwa.

			 Dhammapada - 118
%
Czyniącemu zło wszystko może wydawać się właściwe,
póki zło nie dojrzeje; lecz gdy już dojrzeje,
wtedy widzi on (bolesne skutki) swych złych
czynów.

			 Dhammapada - 119
%
Czyniącemu dobro wszystko może wydawać się nie
takie, jakie być powinno, dopóki dobro nie
dojrzeje; lecz gdy już dojrzeje, wtedy widzi on
(przyjemne skutki) swych dobrych czynów.

			 Dhammapada - 120
%
Nie lekceważ zła, myśląc: „To mnie nie dotknie”.
Kropla po kropli napełnia się dzban wodą, i
podobnie głupiec, gromadząc zło po trochę, cały
się nim wypełnia.

			 Dhammapada - 121
%
Nie lekceważ dobra, mówiąc: „To mi nic nie da”.
Kropla po kropli napełnia się dzban wodą, i
podobnie mądry człowiek, gromadząc dobro po
trochę, cały się nim wypełnia.

			 Dhammapada - 122
%
Jak kupiec z niewielką eskortą i cennymi towarami
unika niebezpiecznego szlaku albo jak ktoś, komu
życie miłe, unika trucizny—tak powinno się unikać
zła.

			 Dhammapada - 123
%
Jeśli dłoń jest wolna od ran, można w nią brać
nawet truciznę. Trucizna nie dosięgnie kogoś
wolnego od ran, a dla wolnego od zła nie ma rzeczy
niewłaściwych.

			 Dhammapada - 124
%
Niczym pył rzucony pod wiatr, zło spada z powrotem
na głupca, który skrzywdził człowieka łagodnego,
czystego i niewinnego.

			 Dhammapada - 125
%
Niektórzy rodzą się z łona; źli rodzą się w
piekle; pobożni idą do nieba; nieskazitelni
przechodzą w Nibbanę.

			 Dhammapada - 126
%
Ani na niebie, ani w głębi oceanu, ani w
rozpadlinach górskich, ani nigdzie na świecie nie
ma miejsca, gdzie można by uciec przed skutkami
złych czynów.

			 Dhammapada - 127
%
Ani na niebie, ani w głębi oceanu, ani w
rozpadlinach górskich, ani nigdzie na świecie nie
ma miejsca, gdzie uszłoby się śmierci.

			 Dhammapada - 128
%
Wszyscy drżą przed przemocą, wszyscy boją się
śmierci. Stawiając się w położeniu innych, nie
powinno się ani zabijać, ani powodować do
zabijania.

			 Dhammapada - 129
%
Wszyscy drżą przed przemocą, życie drogie jest
wszystkim. Stawiając się w położeniu innych, nie
powinno się ani zabijać, ani powodować do
zabijania.

			 Dhammapada - 130
%
Kto poszukując szczęścia krzywdzi innych, którzy
także pragną szczęścia, na koniec sam go nie
osiągnie.

			 Dhammapada - 131
%
Kto poszukując szczęścia nigdy nie krzywdzi
innych, którzy także pragną szczęścia, w końcu je
osiąga.

			 Dhammapada - 132
%
Nie bądź dla nikogo szorstki w słowach; ci, do
których tak byś przemawiał, mogliby się
odwzajemnić. Gniewne słowa prawdziwie ranią, a
odpowiedź może być jeszcze gwałtowniejsza.

			 Dhammapada - 133
%
Kiedy uciszyłeś siebie, i zamilkłeś niczym
pęknięty gong, dotarłeś do Nibbany, gdyż nie ma
już w tobie mściwości.

			 Dhammapada - 134
%
Tak jak pasterz przegania kijem bydło na
pastwisko, tak starość i śmierć przeganiają siłę
życiową z żywych istot (z jednego wcielenia w
drugie).

			 Dhammapada - 135
%
Gdy głupiec dopuszcza się złych czynów, nie zdaje
sobie sprawy (z ich złej natury). Bezmyślny
człowiek jest dręczony przez swe uprzednie czyny,
niczym ktoś przypalany ogniem.

			 Dhammapada - 136
%
Kto używa przemocy wobec tych, którzy są
bezbronni, i krzywdzi tych, którzy są niewinni,
wkrótce sprowadzi na siebie jedną z następujących
przypadłości:

			 Dhammapada - 137
%
Ani chodzenie bez okrycia, ani zmierzwione włosy,
ani znoszenie brudu, ani głodowanie, ani leżenie
na ziemi, ani posypywanie się popiołem i kurzem,
ani przesiadywanie na własnych piętach (w pokucie)
nie może oczyścić śmiertelnika, który nie pokonał
niestałości umysłu.

			 Dhammapada - 141
%
Ktoś może nosić bogate stroje, lecz jeśli jest
zrównoważony, spokojny, opanowany i ugruntowany w
świętym życiu, i jeśli odrzucił przemoc wobec
wszelkich istot—to jest prawdziwym świętym, kimś,
kto się wyrzekł, mnichem.

			 Dhammapada - 142
%
Rzadko zdarza się na tym świecie ktoś, kim kieruje
skromność i kto unika nagany, tak jak koń pełnej
krwi, co nie potrzebuje bata.

			 Dhammapada - 143
%
Niczym koń pełnej krwi trącony batem, natężaj się,
niech wypełnia cię duchowa tęsknota. Przez wiarę i
moralną czystość, wysiłek i medytację, dociekanie
prawdy, bogactwo nauki i cnót oraz
uważność—zniszcz to niezmierzone cierpienie.

			 Dhammapada - 144
%
Budowniczowie kanałów regulują bieg wód; wytwórcy
strzał prostują je; cieśle nadają kształt drewnu;
ludzie dobrzy panują nad sobą.

			 Dhammapada - 145
%
Gdy ten świat nieustannie płonie, jakże się śmiać,
jakże szukać uciech? Spowity przez ciemność, czemu
nie poszukujesz światła?

			 Dhammapada - 146
%
Zważ na to ciało, malowaną figurę, nagromadzoną
masę ran—niezdrowe, pełne pożądań, bez niczego
stałego czy trwałego.

			 Dhammapada - 147
%
Zużyte ciało, kruche gniazdo chorób. Gnijąca masa
rozpada się, gdyż śmierć jest kresem życia.

			 Dhammapada - 148
%
Te bielejące kości są niczym zeschłe tykwy
porozrzucane jesienią; ujrzawszy je, jakże można
poszukiwać rozkoszy?

			 Dhammapada - 149
%
To ciało jest miastem zbudowanym z kości, pokrytym
ciałem i krwią, noszącym w sobie rozpad i śmierć,
dumę i zazdrość.

			 Dhammapada - 150
%
Nawet wspaniałe królewskie rydwany zużywają się, i
to ciało także się zużywa. Lecz Dhamma wyznawana
przez ludzi dobrych nie starzeje się; ludzie
dobrzy uczą jej dobrych ludzi.

			 Dhammapada - 151
%
Człowiek pozbawiony wiedzy wzrasta niczym wół:
rozwija się tylko jego ciało, lecz mądrość nie
rośnie.

			 Dhammapada - 152
%
Wiele razy rodziłem się w świecie sansary i
wędrowałem na próżno, poszukując budowniczego tego
domu (życia). Powracające narodziny są prawdziwym
cierpieniem.

			 Dhammapada - 153
%
O budowniczy, teraz cię dostrzegam! Już nie
wzniesiesz ponownie tego domu. Twe krokwie zostały
połamane, kalenica strzaskana. Mój umysł osiągnął
to, co Nieuwarunkowane: zniszczyłem pragnienia.

			 Dhammapada - 154
%
Ci, którzy w młodości nie wiedli świętego życia
albo nie zdołali nagromadzić duchowych bogactw,
marnieją niczym stare żurawie u stawu, w którym
nie ma ryb.

			 Dhammapada - 155
%
Ci, którzy w młodości nie wiedli świętego życia
albo nie zdołali nagromadzić duchowych bogactw,
leżą niczym zużyte strzały (wystrzelone) z łuku,
wzdychając nad przeszłością.

			 Dhammapada - 156
%
Jeśli jest się drogim samemu sobie, należy siebie
pilnować. Człowiek mądry niech nie przerywa
czuwania podczas żadnego z trzech okresów nocnej
straży.

			 Dhammapada - 157
%
Wpierw powinno się samemu ugruntować w tym, co
jest właściwe; dopiero potem należy pouczać
innych. W ten sposób mądry człowiek nigdy nie
dozna nagany.

			 Dhammapada - 158
%
Winno się samemu czynić to, czego czynienia uczy
się innych; gdy ktoś szkoli innych, to sam
powinien być samoopanowany. Panowanie nad samym
sobą jest prawdziwie trudne.

			 Dhammapada - 159
%
Każdy sam jest prawdziwym obrońcą samego siebie,
któż inny mógłby być tym obrońcą? W pełni panując
nad samym sobą, zyskuje się mistrzostwo trudne do
osiągnięcia.

			 Dhammapada - 160
%
Zło, które nieroztropny człowiek czyni sam z
siebie, zrodzone z niego samego i przez niego
samego stworzone, niszczy go niczym diament
kruszący inny twardy klejnot.

			 Dhammapada - 161
%
Tak jak pnącze w dżungli dławi drzewo, na którym
rośnie, tak zdeprawowany człowiek szkodzi samemu
sobie tak, jakby życzył mu tego jego
nieprzyjaciel.

			 Dhammapada - 162
%
Łatwo robić rzeczy, które są dla nas złe i
szkodliwe, lecz niezmiernie trudno czynić rzeczy,
które są dobre i korzystne.

			 Dhammapada - 163
%
Kto z powodu zdeprawowanych poglądów szkaluje
nauki Arahatów, Szlachetnych wiodących prawe
życie—ten głupiec, niczym trzcina bambusowa,
wydaje jedynie owoce swej własnej zguby.

			 Dhammapada - 164
%
Samemu czyni się zło, samemu sprowadza się na
siebie skalania. Samemu można zło odwrócić, samemu
można samego siebie oczyścić. Czystość i
nieczystość zależą od nas samych—nikt nie może
oczyścić drugiego.

			 Dhammapada - 165
%
Niech nikt nie zaniedbuje własnego dobra na rzecz
czyjegoś dobra, jakkolwiek wielkiego. Jasno
rozumiejąc swój własny dobrobyt, winno się być
nastawionym na czynienie dobra.

			 Dhammapada - 166
%
Nie podążaj wulgarną drogą; nie poddawaj się
nieuważności; nie utrzymuj fałszywych poglądów;
nie trwaj długo w świeckim życiu.

			 Dhammapada - 167
%
Powstań! Nie bądź niedbały! Prowadź swe życie
dobrze. Ludzie prawi żyją szczęśliwie i w tym
świecie, i w następnym.

			 Dhammapada - 168
%
Prowadź swe życie dobrze. Niech twe życie nie
będzie nikczemne. Ludzie prawi żyją szczęśliwie i
w tym świecie, i w następnym.

			 Dhammapada - 169
%
Kto spogląda na świat jak na mydlaną bańkę i
miraż, tego nie wypatrzy Król Śmierci.

			 Dhammapada - 170
%
Bądź uważny! Ogarnij ten świat, który jest niczym
zdobny królewski rydwan. Głupcy zaplątują się w
nim, lecz mądrzy się go nie czepiają.

			 Dhammapada - 171
%
Ten, kto kiedyś był niedbały, lecz nie jest już
dłużej nieuważny, rozjaśnia ten świat niczym
księżyc uwolniony z chmur.

			 Dhammapada - 172
%
Kto dobrymi czynami przysypuje zło, które
wcześniej uczynił, rozjaśnia ten świat niczym
księżyc uwolniony z chmur.

			 Dhammapada - 173
%
Ten świat jest ślepy; tylko nieliczni posiadają
wgląd. Tylko nieliczni, niczym ptaki oswobadzające
się z sieci, udają się do krainy niebiańskiej
wspaniałości.

			 Dhammapada - 174
%
Łabędzie fruną ścieżką słońca; ludzie pokonują
przestworza siłami umysłu; mądrzy wychodzą z tego
świata, pokonawszy Marę i jego orszak.

			 Dhammapada - 175
%
Dla tego, kto pogwałcił to prawo (prawdomówności),
kto ma w pogardzie następne żywoty, dla takiego
kłamcy nie ma zła, którego by się nie dopuścił.

			 Dhammapada - 176
%
Skąpcy nie trafiają do krainy niebieskiej, głupcy
nie pochwalają szczodrości. Lecz człowiek mądry
raduje się obdarowywaniem innych i już przez to
tylko staje się szczęśliwym w przyszłym życiu.

			 Dhammapada - 177
%
Lepsze niż władztwo nad całą ziemią, lepsze niż
pójście do nieba, lepsze nawet niż panowanie nad
wszystkimi światami—jest spełnienie się wejścia w
Strumień.

			 Dhammapada - 178
%
Na której ze ścieżek wytropiłbyś nie skrępowanego
żadnymi utartymi szlakami Buddę o nieograniczonej
wolności, którego zwycięstwa nic nie odwróci,
którego nie dosięgnie żadne z przezwyciężonych
skalań?

			 Dhammapada - 179
%
Na której ze ścieżek wytropiłbyś nie skrępowanego
żadnymi utartymi szlakami Buddę o nieograniczonej
wolności, w którym nie ma już więcej pożądań
podtrzymujących odradzanie się, i pragnień, co
wikłają i zaplątują?

			 Dhammapada - 180
%
Ludzi mądrych, którzy poświęcają się medytacji i
rozkoszują się spokojem wyrzeczenia—takich
uważnych, Najszlachetniejszych Buddów poważają
nawet bogowie.

			 Dhammapada - 181
%
Trudno narodzić się jako człowiek, trudno jest żyć
istocie śmiertelnej. Trudno jest mieć okazję
usłyszenia Głębokiej Prawdy i prawdziwie trudno
jest doświadczyć pojawienia się Buddów.

			 Dhammapada - 182
%
Unikaj zła, podtrzymuj dobro, oczyszczaj swój
umysł—oto nauka Buddów.

			 Dhammapada - 183
%
Wytrwała cierpliwość to najlepszy rodzaj surowej
prostoty. „Nibbana jest najwspanialsza”, mówi
Budda. Nie jest prawdziwym mnichem ten, kto
krzywdzi innych; nie wyrzekł się prawdziwie świata
ktoś, kto gnębi innych.

			 Dhammapada - 184
%
Unikanie pogardy, unikanie krzywdzenia innych,
powściągliwość zgodna z zasadami dyscypliny
klasztornej, umiarkowanie w jedzeniu, życie w
samotności, poświęcenie się medytacji—oto nauka
Buddów.

			 Dhammapada - 185
%
Ludzie wiedzeni strachem, chronią się w wielu
miejscach—na wzgórzach, w lasach, w gajach, na
drzewach i w świątyniach.

			 Dhammapada - 188
%
Nie są to bezpieczne schronienia; nie są to
najdoskonalsze schronienia. To nie w takich
schronieniach można uwolnić się od całego
cierpienia.

			 Dhammapada - 189
%
Oto prawdziwie bezpieczne schronienie, oto
najlepsze schronienie. Wybrawszy takie
schronienie, jest się wyzwolonym z wszelkiego
cierpienia.

			 Dhammapada - 192
%
Trudno jest znaleźć całkowicie rozwiniętego,
pełnego człowieka (Buddę). Nie wszędzie się on
rodzi. Gdzie narodzi się taki mędrzec, tam naród
szczęśliwie rozkwita.

			 Dhammapada - 193
%
Dobroczynne są narodziny Buddy; dobroczynne jest
głoszenie świętej Nauki; dobroczynna jest Harmonia
w Zakonie; dobroczynne i błogosławione jest
duchowe dążenie zjednoczonych poszukiwaczy prawdy.

			 Dhammapada - 194
%
Żyjemy prawdziwie szczęśliwi, przyjaźni pośród
wrogich. Pośród wrogich ludzi trwamy wolni od
nienawiści.

			 Dhammapada - 197
%
Żyjemy prawdziwie szczęśliwi, niczym nie trapieni
pośród ludzi utrapionych (pożądaniami). Pośród
utrapionych ludzi trwamy wolni od utrapień.

			 Dhammapada - 198
%
Żyjemy prawdziwie szczęśliwi, wolni od skąpstwa
pośród skąpych. Pośród ludzi skąpych trwamy wolni
od skąpstwa.

			 Dhammapada - 199
%
Żyjemy prawdziwie szczęśliwi, my, co nie mamy
niczego. Będziemy żyć czystą radością, niczym
Promienni Bogowie.

			 Dhammapada - 200
%
Zwycięstwo tworzy wrogość, pokonany trwa w bólu.
Ludzie pełni pokoju żyją szczęśliwie, odrzucając i
zwycięstwo, i porażkę.

			 Dhammapada - 201
%
Nie ma ognia większego niż żądza ani zbrodni
większej niż nienawiść. Nie ma zła większego niż
skupiska (istnienia) ani błogostanu większego niż
pokój (Nibbany).[1]

			 Dhammapada - 202
%
Głód jest najgorszą chorobą, uwarunkowane rzeczy
są najgorszym cierpieniem. Poznając rzeczy takimi,
jakimi są naprawdę, mędrcy urzeczywistniają
Nibbanę, najwyższy błogostan.

			 Dhammapada - 203
%
Zdrowie jest najwyższą zdobyczą, a zadowolenie
największym bogactwem. Osoba godna zaufania jest
najlepszym krewnym, Nibbana najwyższym
błogostanem.

			 Dhammapada - 204
%
Posmakowawszy samotności i spokoju, człowiek staje
się wolny od bólu i skaz, delektuje się
błogostanem Prawdy.

			 Dhammapada - 205
%
Dobrze jest ujrzeć Szlachetnych, żyć razem z nimi
jest zawsze rzeczą błogą. Nie napotykając głupców,
będzie się zawsze szczęśliwym.

			 Dhammapada - 206
%
Długo żałuje ten, kto podróżuje w towarzystwie
głupców. Związanie się z głupcami jest zawsze
bolesne, niczym stowarzyszenie się z wrogiem. Lecz
związek z mądrymi jest szczęśliwy niczym spotkanie
własnych krewnych.

			 Dhammapada - 207
%
Zatem podążaj za Szlachetnym Buddą, który jest
niezachwiany, mądry, uczony, obowiązkowy i pełen
oddania. Winno się podążać jedynie za takimi
ludźmi, którzy są prawdziwie dobrzy i bystrzy, tak
jak księżyc podąża ścieżką gwiazd.

			 Dhammapada - 208
%
Poddając się rzeczom, które powinno się odrzucać,
i nie wysilając się tam, gdzie wysiłek jest
potrzebny, ten, kto jedynie szuka przyjemności,
poświęca swoje prawdziwe dobro i będzie kiedyś
zazdrościł tym, którzy o swoje prawdziwe dobro
dbają.

			 Dhammapada - 209
%
Nie poszukuj intymnego związku z ukochanymi ani
oddzielenia od niekochanych, gdyż zarówno
oddzielenie od ukochanych, jak i przebywanie z
niekochanymi jest bolesne.

			 Dhammapada - 210
%
Zatem niczego nie przedkładaj nad inne, gdyż
oddzielenie od tego, co jest nam drogie, jest
bolesne. Ci, dla których nie ma ani niczego
ukochanego ani niczego niekochanego, są wolni od
więzów.

			 Dhammapada - 211
%
Z upodobania sobie czegoś rodzi się żal, z
upodobania sobie czegoś rodzi się lęk. Dla kogoś,
kto jest całkowicie wolny od upodobań, nie
istnieje żal, i skądże by wtedy lęk?

			 Dhammapada - 212
%
Ze wzruszenia wypływa żal, ze wzruszenia wypływa
lęk. Dla kogoś, kto jest całkowicie wolny od
wzruszeń, nie istnieje żal, i skądże by wtedy lęk?

			 Dhammapada - 213
%
Z przywiązania wypływa żal, z przywiązania wypływa
lęk. Dla kogoś, kto jest całkowicie wolny od
przywiązania, nie istnieje żal, i skądże by wtedy
lęk?

			 Dhammapada - 214
%
Z żądzy wypływa żal, z żądzy wypływa lęk. Dla
kogoś, kto jest całkowicie wolny od żądz, nie
istnieje żal, i skądże by wtedy lęk?

			 Dhammapada - 215
%
Z pragnień wypływa żal, z pragnień wypływa lęk.
Dla tego, który jest całkowicie wolny od pragnień,
nie istnieje żal, i skądże by lęk?

			 Dhammapada - 216
%
Ludziom drogi jest ten, kto ucieleśnia cnotę i
prawdziwy wgląd, kto przestrzega zasad, kto
urzeczywistnił Prawdę i sam czyni to, co powinien
czynić.

			 Dhammapada - 217
%
Kto jest nastawiony na to, co Niewysłowione
(Nibbanę) i trwa z umysłem natchnionym
(mądrością), ten—już nie krępowany przez
przyjemności zmysłowe—zwany jest „Kroczącym w Górę
Strumienia”.[1]

			 Dhammapada - 218
%
Kiedy po długiej nieobecności człowiek bezpiecznie
powraca z daleka, jego krewni, przyjaciele i
ludzie dobrze mu życzący witają go z powrotem w
jego domu.

			 Dhammapada - 219
%
Tak jak krewni witają przybycie kogoś drogiego,
tak kogoś, kto czyni dobro, powitają jego własne
dobre uczynki, gdy odejdzie z tego świata do
następnego.

			 Dhammapada - 220
%
Trzeba porzucić gniew, wyrzec się pychy i rozerwać
wszelkie okowy. Cierpienie nie dotyka nigdy tego,
kto nie czepia się umysłu i ciała i nie jest do
nich przywiązany.

			 Dhammapada - 221
%
Kto niczym woźnica powstrzymujący rozpędzony
rydwan powstrzymuje wzbierający gniew, tego nazwę
prawdziwym woźnicą; inni jedynie trzymają w rękach
lejce.

			 Dhammapada - 222
%
Zwyciężaj gniewnego nie-gniewem; zwyciężaj złego
dobrocią; zwyciężaj skąpego szczodrością;
zwyciężaj kłamcę prawdą.

			 Dhammapada - 223
%
Mów prawdę; nie ulegaj gniewowi; poproszony—dawaj,
nawet jeśli masz niewiele. Dzięki tym trzem—można
znaleźć się wśród bogów.

			 Dhammapada - 224
%
Ci mędrcy, którzy nikogo nie krzywdzą i zawsze
panują nad swymi ciałami, idą do Krainy, która
jest poza śmiercią, gdzie już nigdy nie doznają
żalu.

			 Dhammapada - 225
%
Ci, którzy są zawsze czujni, którzy dniem i nocą
przestrzegają dyscypliny i zawsze dążą do
Nibbany—usuwają swe skalania.

			 Dhammapada - 226
%
O Atulo! Jest to naprawdę stara sprawa, nie
tycząca się jedynie obecnych czasów: winią tych,
którzy pozostają niemi, winią tych, którzy wiele
mówią, winią tych, którzy mówią z umiarem. Nie ma
na tym świecie nikogo, kto by nie był obwiniany.

			 Dhammapada - 227
%
Nie było nigdy, nie będzie ani nie ma osoby, która
byłaby całkowicie obwiniana lub całkowicie
wychwalana.

			 Dhammapada - 228
%
Lecz człowiek, którego mędrcy wychwalają,
przyglądając mu się dzień za dniem, jest kimś
nieskazitelnego charakteru, mądrym i obdarzonym
wiedzą i cnotami.

			 Dhammapada - 229
%
Któż mógłby za coś winić kogoś takiego, cennego
niczym moneta z czystego złota? Nawet bogowie go
wychwalają; Brahma też go wychwala.

			 Dhammapada - 230
%
Niech człowiek strzeże się czynów zrodzonych z
rozdrażnienia; niech w tym, co czyni, będzie
opanowany. Porzuciwszy niewłaściwe zachowanie,
niech przez to, co czyni, praktykuje dobre
prowadzenie się.

			 Dhammapada - 231
%
Niech człowiek strzeże się mowy zrodzonej z
rozdrażnienia; niech będzie opanowany w słowach.
Porzuciwszy niewłaściwe słowa, niech przez to, co
mówi, praktykuje dobre prowadzenie się.

			 Dhammapada - 232
%
Niech człowiek strzeże się myśli zrodzonych z
rozdrażnienia; niech będzie opanowany w umyśle.
Porzuciwszy niewłaściwe myślenie, niech przez to,
co myśli, praktykuje dobre prowadzenie się.

			 Dhammapada - 233
%
Mędrcy są opanowani w czynach, opanowani w mowie i
opanowani w myślach. Są oni prawdziwie dobrem-
opanowani.

			 Dhammapada - 234
%
Jesteś teraz niczym zeschły liść; czekają na
ciebie posłańcy śmierci. Jesteś u wrót swojego
odejścia, a nie poczyniłeś na swą podróż zapasów!

			 Dhammapada - 235
%
Uczyń dla siebie wyspę! Wytężaj się mocno i zyskaj
mądrość! Odrzuciwszy nieczystości i oczyściwszy
się ze skalań, wejdziesz do niebiańskiej siedziby
Szlachetnych.

			 Dhammapada - 236
%
Twe życie dobiegło teraz kresu; wybierasz się
przed oblicze Jamy, Króla Śmierci. Nie ma dla
ciebie na tej drodze miejsca na wytchnienie, a ty
nie poczyniłeś na podróż zapasów!

			 Dhammapada - 237
%
Uczyń dla siebie wyspę! Wytężaj się mocno i zyskaj
mądrość! Odrzuciwszy nieczystości i oczyściwszy
się ze skalań, nie powrócisz już do narodzin i
rozpadu.

			 Dhammapada - 238
%
Tak jak rdza powstająca na żelazie niszczy w końcu
zupełnie swe podłoże, tak też własne czyny
doprowadzają występnych ludzi do krain rozpaczy.

			 Dhammapada - 240
%
Niestudiowanie na nowo jest zgubą dla pism;
zaniedbanie jest zgubą dla domostwa; niechlujstwo
jest zgubą dla osobistego wyglądu, a niedbałość
jest zgubą dla strażnika.

			 Dhammapada - 241
%
Rozwiązłość jest skazą u kobiety, a skąpstwo jest
skazą u darczyńcy. Wszystkie złe rzeczy są
skazami, i na tym świecie, i w następnym.

			 Dhammapada - 242
%
Gorszą skazą niż tamte jest niewiedza, najgorsza z
wszystkich skaz. Usuńcie tą skazę, o mnisi, i
stańcie się nieskazitelni!

			 Dhammapada - 243
%
Łatwe jest życie kogoś bezwstydnego, kto jest
bezczelny jak wrona, zadziorny i agresywny,
arogancki i zepsuty.

			 Dhammapada - 244
%
Trudne jest życie kogoś skromnego, kto zawsze
szuka czystości, ustępuje innym i jest niepozorny,
wiedzie czyste życie i jest uważny.

			 Dhammapada - 245
%
Wiedz to dobry człowieku: trudno się ustrzec złych
rzeczy. Nie pozwól, by chciwość i złośliwość
wciągnęły cię w długo ciągnące się tarapaty.

			 Dhammapada - 248
%
Ludzie dają ofiary zgodnie ze swą wiarą czy
upodobaniami. Kto jest niezadowolony z jedzenia i
napojów dawanych mu przez innych, ten nie osiąga
nigdy stopienia się z medytacją dniem i nocą.

			 Dhammapada - 249
%
Lecz w kim to (niezadowolenie) jest w pełni
usunięte, wykorzenione i zniszczone, tego dniem i
nocą pochłania medytacja.

			 Dhammapada - 250
%
Nic tak nie pali jak żądza; nic tak nie wiąże jak
nienawiść; nic tak nie sidła jak ułuda; nic tak
wartko nie płynie jak rzeka pożądań.

			 Dhammapada - 251
%
Łatwo widzi się błędy innych, lecz trudno dostrzec
własne. Błędy innych rozdmuchuje się niczym plewy
z ziarna, lecz własne skrywa się tak, jak zręczny
myśliwy maskuje się za ściętymi gałęziami.

			 Dhammapada - 252
%
Kto zawsze wyszukuje błędy u innych, kto jest
zawsze krytyczny—ten tylko rozwija swe własne
skazy. Jest daleki od ich usuwania.

			 Dhammapada - 253
%
Nie ma drogi gdzieś na niebie ani schronienia
gdzieś na zewnątrz (poza naukami buddyjskimi).
Zwykli ludzie lubują się w sprawach ziemskich,
lecz Buddowie są od nich wolni.

			 Dhammapada - 254
%
Nie ma drogi gdzieś na niebie ani schronienia
gdzieś na zewnątrz (poza naukami buddyjskimi). Nie
ma takich uwarunkowanych rzeczy, które byłyby
wieczne, ani nie ma przemijalności u Buddów.

			 Dhammapada - 255
%
Nie przez wydawanie arbitralnych osądów człowiek
staje się prawym; człowiek mądry bada zarówno to,
co złe, jak i to, co dobre.

			 Dhammapada - 256
%
Gdy ktoś nie ocenia innych w sposób arbitralny,
lecz wydaje bezstronne osądy w oparciu o prawdę,
to taki rozumny człowiek jest strażnikiem prawa i
zwany jest prawym.

			 Dhammapada - 257
%
Nie jest się mądrym tylko z tego powodu, że się
wiele mówi; kto jest przyjazny, nieustraszony i
przyczynia się do pojednania, tego nazywa się
mądrym.

			 Dhammapada - 258
%
Nie jest się biegłym w Dhammie tylko z tego
powodu, że się wiele o niej mówi. Kto usłyszawszy
nawet niewielką część Dhammy, nie zaniedbuje jej,
lecz osobiście urzeczywistnia jej prawdę, ten jest
prawdziwie biegłym w Dhammie.

			 Dhammapada - 259
%
Nie nazywamy mnicha Czcigodnym Starszym tylko z
tego powodu, że jego włosy są siwe; jeśli dojrzały
jest jedynie wiekiem, zwany jest kimś, kto
zestarzał się na próżno.

			 Dhammapada - 260
%
W kim żyje prawdomówność, cnota, łagodność,
powściągliwość i samoopanowanie, kto jest wolny od
skalań i mądry—tego prawdziwie zwiemy Czcigodnym
Starszym.

			 Dhammapada - 261
%
Nie poprzez elokwencję czy piękno ciała człowiek
staje się doskonałym, gdy jest przy tym zazdrosny,
samolubny i zwodniczy.

			 Dhammapada - 262
%
Lecz w kim tamte złe cechy zostały usunięte,
wykorzenione i wygasły, kto odrzucił nienawiść—ten
mądry człowiek jest prawdziwie doskonały.

			 Dhammapada - 263
%
Człowiek, który jest niezdyscyplinowany i
fałszywy, nie staje się mnichem poprzez zgolenie
głowy. Jakże mógłby być mnichem, będąc pełnym
pożądań i chciwości?

			 Dhammapada - 264
%
Kto całkowicie opanował wszelkie przejawy zła, i
wielkie, i drobne—tego możemy zwać mnichem, gdyż
przezwyciężył całe zło.

			 Dhammapada - 265
%
Nie jest się mnichem tylko z tego powodu, że żyje
się z ofiar innych. Nie poprzez przyjęcie
zewnętrznej formy można stać się prawdziwym
mnichem.

			 Dhammapada - 266
%
Kto prowadzi święte życie i przechodzi ze
zrozumieniem przez ten świat, przekraczając
zarówno zasługę, jak i przewinę—ten prawdziwie
zwany jest mnichem.

			 Dhammapada - 267
%
Nie jest Szlachetnym ktoś, kto rani żywe istoty.
Szlachetnym zwany jest ktoś z tego powodu, że nie
krzywdzi żadnej żywej istoty.

			 Dhammapada - 270
%
Nie powinniście zadowalać się jedynie
przestrzeganiem zasad i wskazań ani nawet
zdobyciem znacznej wiedzy; ani także osiągnięciem
zatopienia w medytacji czy życiem w odosobnieniu.

			 Dhammapada - 271
%
Nie myślcie także: „Doznaję błogostanu wyrzeczenia
się, którego nie doświadczają osoby świeckie”. O
mnisi, nie powinno was zadowalać nic pomniejszego
od osiągnięcia ostatecznego usunięcia skalań—od
stanu Arahata.

			 Dhammapada - 272
%
Ze wszystkich ścieżek najlepsza jest
Ośmioaspektowa Ścieżka; ze wszystkich prawd
najlepsze są Cztery Szlachetne Prawdy; ze
wszystkich rzeczy najlepsza jest wolność od żądz;
ze wszystkich ludzi najlepszy jest Ten Który
Dostrzega (Budda).

			 Dhammapada - 273
%
To jedyna droga: nie ma innej, by oczyścić swój
wgląd. Idź tą ścieżką, a zmylisz Marę.

			 Dhammapada - 274
%
Idąc po tej ścieżce położysz kres cierpieniu.
Odkrywszy, jak wyciągnąć cierń żądzy, objaśniam
ścieżkę.

			 Dhammapada - 275
%
Sami musicie się wysilać; Buddowie jedynie
wskazują drogę. Ludzie nawykli do medytacji,
którzy idą ścieżką, uwalniają się z więzów Mary.

			 Dhammapada - 276
%
„Wszystkie uwarunkowane rzeczy są nietrwałe”—gdy
dzięki mądrości człowiek to dostrzega, odwraca się
od cierpienia. To jest ścieżka wiodąca do
oczyszczenia.

			 Dhammapada - 277
%
„Wszystkie uwarunkowane rzeczy są
niezadowalające”—gdy dzięki mądrości człowiek to
dostrzega, odwraca się od cierpienia. To jest
ścieżka wiodąca do oczyszczenia.

			 Dhammapada - 278
%
„Wszystkie rzeczy nie są jaźnią”—gdy dzięki
mądrości człowiek to dostrzega, odwraca się od
cierpienia. To jest ścieżka wiodąca do
oczyszczenia.

			 Dhammapada - 279
%
Próżniak, który nie wysila się wtedy, gdy
powinien, który choć młody i silny, jest pełen
lenistwa, którego umysł wypełniają próżne
myśli—taki marny człowiek nie odnajduje ścieżki ku
mądrości.

			 Dhammapada - 280
%
Niech człowiek uważny w mowie, z opanowanym
umysłem, nie dopuszcza się swoim ciałem zła. Niech
oczyszcza te trzy rodzaje czynów i osiąga ścieżkę,
którą głosił Wielki Mędrzec.

			 Dhammapada - 281
%
Mądrość wypływa z medytacji, bez medytacji mądrość
zanika. Niech człowiek—wiedząc o tych dwóch
ścieżkach, rozwoju i upadku—tak kieruje sobą, by
jego mądrość mogła wzrastać.

			 Dhammapada - 282
%
Zetnij las (żądz), a nie jedno drzewo. Z lasu
(żądz) wypływa strach. Wytrzebiwszy las i jego
poszycie (pragnień), o mnisi, bądźcie wolni od
namiętności![1]

			 Dhammapada - 283
%
Tak długo, jak mężczyzna pożąda kobiety,
jakkolwiek byłoby to subtelne, jego umysł jest
przywiązany, niczym ssące cielę do swej matki.

			 Dhammapada - 284
%
Odetnij swe namiętności, jak ktoś wyrywający
własnymi rękami jesienny lotos. Kultywuj jedynie
ścieżkę prowadzącą ku pokojowi, ku Nibbanie, którą
oznajmił Czcigodny.

			 Dhammapada - 285
%
„Tu będę mieszkał w porze deszczowej, a tam zimą i
latem”—tak rozmyśla głupiec. Nie uświadamia sobie
niebezpieczeństwa (nadejścia śmierci).

			 Dhammapada - 286
%
Jak wielka powódź porywa uśpioną wioskę, tak
śmierć chwyta i zabiera człowieka, którego umysł
czepia się poczucia zadowolenia ze swego potomstwa
i trzód.

			 Dhammapada - 287
%
W kogo uderza śmierć, tego nie ochronią bliscy.
Nikt go nie może uratować—ani synowie, ani ojciec,
ani krewni.

			 Dhammapada - 288
%
Zrozumiawszy to, niech człowiek, który jest mądry,
powściągliwy i moralny, śpieszy utorować sobie
ścieżkę wiodącą ku Nibbanie.

			 Dhammapada - 289
%
Jeśli przez wyrzeczenie się mniejszego szczęścia
można osiągnąć większe szczęście, niech człowiek
mądry wyrzeka się spraw pomniejszych, a ma wzgląd
na to, co większe.

			 Dhammapada - 290
%
Kto poszukuje własnego szczęścia, sprowadzając ból
na innych, nigdy nie uwolni się od nienawiści,
zaplątany w więzy.

			 Dhammapada - 291
%
U ludzi, którzy są aroganccy i niedbali, którzy
nie czynią tego, co powinno być zrobione, a czynią
to, czego nie powinni—skalania będą tylko
wzrastały.

			 Dhammapada - 292
%
U ludzi, którzy zawsze usilnie praktykują
przytomność ciała i umysłu, którzy nie ulegają
temu, co nie powinno być czynione, a wytrwale
czynią to, co winno być uczynione, uważni i jasno
pojmujący—skalania znikną.

			 Dhammapada - 293
%
Zabiwszy matkę (pragnienie), ojca (próżność ego),
dwóch zbrojnych królów (wiarę w wieczność i
nihilizm) i zniszczywszy cały kraj (organy zmysłów
i przedmioty zmysłów) wraz ze strażnikiem jego
skarbu (przywiązaniem i żądzą), święty człowiek
podąża naprzód bez żalu.

			 Dhammapada - 294
%
Zabiwszy matkę, ojca, dwóch bramińskich królów
(dwa skrajne poglądy) i jako piątego, tygrysa
(pięć umysłowych przeszkód), święty człowiek
podąża naprzód bez żalu.

			 Dhammapada - 295
%
Ci z uczniów Gotamy, którzy dniem i nocą bez
ustanku pamiętają o Buddzie, zawsze budzą się
szczęśliwie.

			 Dhammapada - 296
%
Ci z uczniów Gotamy, którzy dniem i nocą bez
ustanku pamiętają o Dhammie, zawsze budzą się
szczęśliwie.

			 Dhammapada - 297
%
Ci z uczniów Gotamy, którzy dniem i nocą bez
ustanku pamiętają o Sandze, zawsze budzą się
szczęśliwie.

			 Dhammapada - 298
%
Ci z uczniów Gotamy, którzy dniem i nocą bez
ustanku praktykują przytomność ciała i umysłu,
zawsze budzą się szczęśliwie.

			 Dhammapada - 299
%
Ci z uczniów Gotamy, którzy dniem i nocą bez
ustanku rozkoszują się niewyrządzaniem krzywdy
żadnej istocie, zawsze budzą się szczęśliwie.

			 Dhammapada - 300
%
Ci z uczniów Gotamy, którzy dniem i nocą bez
ustanku rozkoszują się praktykowaniem medytacji,
zawsze budzą się szczęśliwie.

			 Dhammapada - 301
%
Trudno jest żyć jako mnich, trudno rozkoszować się
mnisim życiem. Lecz życie rodzinne jest także
trudne i pełne zmartwień. Cierpienie bierze się ze
związków z nierównymi sobie, cierpienie bierze się
z wędrowania wśród samsary. Zatem nie bądź kimś
błąkającym się bez celu, nie podążaj za
cierpieniem.

			 Dhammapada - 302
%
Kto jest pełen wiary i cnót, posiada dobre imię i
bogactwa—jest wszędzie szanowany, do
jakiegokolwiek kraju by się nie udał.

			 Dhammapada - 303
%
Ludzie dobrzy jaśnieją z daleka, niczym szczyty
Himalajów. A ludzie źli są niewidoczni, niczym
strzały wystrzelone z łuku nocą.

			 Dhammapada - 304
%
Kto samotnie siaduje, samotnie sypia i samotnie
chadza, kto się wytęża i samotnie zwycięża samego
siebie, ten rozkoszuje się samotnością lasu.

			 Dhammapada - 305
%
Kłamca idzie do krainy rozpaczy; także ten, kto
uczyniwszy (źle), mówi: „Nie zrobiłem tego”.
Ludzie dopuszczający się podłych czynów, odchodząc
z tego świata, doznają takiego samego losu w innym
świecie.

			 Dhammapada - 306
%
Jest wielu złych ludzi i wiele pozbawionych
samokontroli osób noszących żółte szaty. Ci
występni ludzie z powodu swych złych czynów
odrodzą się w krainie rozpaczy.

			 Dhammapada - 307
%
Lepiej byłoby połknąć rozpaloną do czerwoności
kulę żelazną, palącą niczym ogień, niż będąc
niemoralnym i nieopanowanym, jako mnich spożywać
jedzenie ofiarowane przez ludzi.

			 Dhammapada - 308
%
Cztery nieszczęścia spadają na nierozważnego
mężczyznę, który współżyje z cudzą żoną: przewina,
niespokojny sen, niesława i (odrodzenie) w krainie
rozpaczy.

			 Dhammapada - 309
%
Takiego mężczyznę czeka niesława i nieszczęśliwe
odrodzenie w przyszłości. Gorączkowa jest rozkosz
niespokojnego mężczyzny i kobiety, a król nakłada
ciężkie kary za cudzołóstwo. Zatem niech mężczyzna
nie współżyje z cudzą żoną.

			 Dhammapada - 310
%
Tak jak trawa kusa, gdy ją źle chwycić, przecina
dłoń, tak też życie mnisie, gdy je źle prowadzić,
wiedzie do krainy rozpaczy.

			 Dhammapada - 311
%
Nieuważne składanie ofiar, niewłaściwy ceremoniał,
życie w wątpliwym celibacie—żaden z tych czynów
nie wyda dobrych owoców.

			 Dhammapada - 312
%
Jeśli coś jest do zrobienia, winno się to zrobić z
zapałem i energią. Niedbałe życie mnisie jedynie
mocniej wzbija kurz pożądań.

			 Dhammapada - 313
%
Lepiej nie dopuszczać się złych czynów, gdyż potem
dręczą one człowieka. Lepiej wypełniać dobre
czyny, gdyż później się ich nie żałuje.

			 Dhammapada - 314
%
Strzeż siebie dobrze niczym granicznego miasta, i
z zewnątrz, i od wewnątrz. Nie zaniedbuj
sposobności (rozwoju duchowego). Ci, którzy
przepuszczają takie sposobności, lamentują, gdy są
skazani na krainę rozpaczy.

			 Dhammapada - 315
%
Ci, którzy są zawstydzeni tym, czego nie powinni
się wstydzić, a nie wstydzą się tego, co powinno
ich zawstydzać—mają niewłaściwe poglądy i trafiają
do krainy rozpaczy.

			 Dhammapada - 316
%
Ci, którzy dostrzegają powód do lęku tam, gdzie
nie ma czego się bać, a nie widzą powodu do lęku w
tym, czego należy się obawiać—mają niewłaściwe
poglądy i trafiają do krainy rozpaczy.

			 Dhammapada - 317
%
Ci, którzy wyobrażają sobie zło tam, gdzie nie ma
żadnego, a nie widzą zła tam, gdzie ono jest—mają
niewłaściwe poglądy i trafiają do krainy rozpaczy.

			 Dhammapada - 318
%
Ci, którzy postrzegają zło jako zło, a dobro jako
dobro—mają właściwe poglądy i trafiają do krainy
zachwytu.

			 Dhammapada - 319
%
Niczym słoń, co w bitwie znosi strzały wypuszczane
z łuków ze wszystkich stron, tak ja będę znosił
zniewagi. Naprawdę wielu ludziom brak moralności.

			 Dhammapada - 320
%
Wytresowanego słonia można wprowadzić w środek
tłumu ludzi, a okiełznanego słonia dosiada nawet
król. Podobnie najlepszym z ludzi jest ktoś, kto
poskromił swój temperament i znosi zniewagi.

			 Dhammapada - 321
%
Znakomite są dobrze wyćwiczone muły, pełnej krwi
konie Sindhu i szlachetne słonie z wielkimi kłami.
Lecz jeszcze lepszy jest taki człowiek, który
opanował samego siebie.

			 Dhammapada - 322
%
Nie na zwierzętach wierzchowych można dotrzeć do
Nieprzebytej Krainy (Nibbany), ktoś samoopanowany
dociera tam poprzez własny okiełznany i dobrze
kierowany umysł.

			 Dhammapada - 323
%
Gdy przychodzi okres rui, nie sposób opanować
słonia o imieniu Dhanapalaka. Trzymany w niewoli,
nie tknie on nawet kęsa pożywienia, lecz z
utęsknieniem przywołuje w umyśle las, w którym
żyją inne słonie.

			 Dhammapada - 324
%
Gdy człowiek jest ociężały, żarłoczny i leniwy,
wyleguje się w łożu niczym tłusty wieprz—to taki
próżniak odradza się wciąż na nowo.

			 Dhammapada - 325
%
Przedtem ten umysł wędrował do woli, gdzie chciał,
zgodnie ze swymi upodobaniami—lecz teraz poprzez
mądrość opanuję go zupełnie, tak jak powożący
panuje nad słoniem, nawet będącym w okresie rui.

			 Dhammapada - 326
%
Rozkoszuj się uwagą! Dobrze pilnuj swoich myśli!
Wydobądź siebie z tego grzęzawiska zła, tak jak
słoń wydobywa się z błota.

			 Dhammapada - 327
%
Gdy znajdziesz towarzystwo mądrego i roztropnego
przyjaciela, kogoś, kto wiedzie dobre życie,
powinieneś przezwyciężyć wszystkie przeciwności,
by radośnie i uważnie podtrzymywać jego
towarzystwo.

			 Dhammapada - 328
%
Kiedy zaś nie znajdziesz towarzystwa mądrego i
roztropnego przyjaciela, kogoś, kto wiedzie dobre
życie—wtedy tak jak król, który pozostawia za sobą
pokonane królestwo, albo samotny słoń w puszczy,
powinieneś samotnie podążać swoją drogą.

			 Dhammapada - 329
%
Lepsze jest życie w samotności niż towarzystwo
głupca. Żyj samotnie i nie czyń zła—bądź wolny od
trosk niczym słoń w głębokiej puszczy.

			 Dhammapada - 330
%
Dobrze mieć prawdziwych przyjaciół w potrzebie;
dobrze być zadowolonym z tego, co się posiada;
dobrze jest mieć zasługi, gdy życie się kończy; i
dobrze jest porzucić wszelkie cierpienie (poprzez
stan Arahata).

			 Dhammapada - 331
%
Dobrze jest służyć swojej matce; dobrze jest
służyć swojemu ojcu; dobrze jest służyć mnichom; i
dobrze jest służyć ludziom świętym.

			 Dhammapada - 332
%
Dobra jest cnota, która trwa aż do kresu życia;
dobra jest niewzruszona wiara; dobre jest
rozwinięcie mądrości; i dobre jest uniknięcie zła.

			 Dhammapada - 333
%
Pragnienia kogoś, kto jest w mocy nieuważnego
życia, rozrastają się jak dziki powój. Niczym
małpa szukająca w lesie owoców, przeskakuje on z
żywota na żywot (smakując owoców swej kammy).

			 Dhammapada - 334
%
Kim zawładnie godne pożałowania, lepkie
pragnienie, tego smutki wzrastają niczym trawa po
deszczu.

			 Dhammapada - 335
%
Lecz od tego, kto przezwycięży to godne
pożałowania pragnienie, tak trudne do
przezwyciężenia, smutki odpadają niczym woda od
liści lotosu.

			 Dhammapada - 336
%
Pomyślność wszystkim tu zgromadzonym! Powiadam
wam: Wykopcie korzeń pragnień tak, jakbyście
poszukiwali aromatycznych korzeni trawy birana.
Nie dopuśćcie, by Mara niszczył was wciąż na nowo,
niczym powódź zalewająca trzcinę.

			 Dhammapada - 337
%
Tak jak drzewo, choć ścięte, wypuszcza na nowo
pędy, jeśli korzenie pozostaną nietknięte i silne,
tak też dopóki uśpione pragnienia nie zostaną
wykorzenione, cierpienie będzie wyrastać wciąż na
nowo.

			 Dhammapada - 338
%
Zagubionego człowieka, w którym trzydzieści sześć
strumieni pragnień wartko płynie w kierunku
przedmiotów rozkoszy, porywa powódź jego
namiętnych myśli.

			 Dhammapada - 339
%
Te strumienie płyną wszędzie, a dziki powój
(pragnień) kiełkuje i rozrasta się. Widząc, że
powój ów wystrzelił w górę, odetnij jego korzeń
mądrością.

			 Dhammapada - 340
%
Napływające od wszystkich przedmiotów i podsycane
pragnieniami, powstaje w ludziach doznanie
przyjemności. Nastawieni na przyjemności i
poszukujący zadowolenia, ludzie padają ofiarą
narodzin i rozkładu.

			 Dhammapada - 341
%
Osaczeni przez pragnienia, ludzie biegają w koło
niczym złapane w sidła zające. Mocno uwięzieni w
myślowych okowach, przez długi czas wciąż na nowo
doznają cierpień.

			 Dhammapada - 342
%
Osaczeni przez pragnienia, ludzie biegają w koło
niczym złapane w sidła zające. Kto tęskni za
wolnością od wzburzonych namiętności, powinien
usunąć swe pragnienia.

			 Dhammapada - 343
%
Są tacy, którzy odwracając się od gęstwiny
pragnień (życia domowego), podejmują życie w
gęstwinach lasów (jako mnisi). Lecz uwolniwszy się
już od domostw, przybiegają do nich z powrotem.
Zważcie na tych ludzi! Choć wyswobodzeni, pędzą z
powrotem w sam środek swych więzów!

			 Dhammapada - 344
%
Zauroczeni żądzą ludzie wpadają z powrotem w
wirujący strumień (sansary), niczym pająk w sieć,
którą sam uprządł. Mędrcy odcinają to również. Nie
mając żadnych pragnień, porzucają wszelkie
cierpienie i wyrzekają się świata.

			 Dhammapada - 347
%
Puść przeszłość, puść przyszłość, puść
teraźniejszość i przekrocz na drugi brzeg
istnienia. Z umysłem całkowicie wyzwolonym, nie
dotrzesz już więcej do narodzin i śmierci.

			 Dhammapada - 348
%
Człowiek dręczony złymi myślami, opanowany przez
namiętności i oddany pogoni za przyjemnościami,
doznaje coraz to mocniejszych pragnień. Czyni to
więzy naprawdę mocnymi.

			 Dhammapada - 349
%
Kto raduje się przezwyciężaniem złych myśli, kto
medytuje nad nieczystościami i jest zawsze
przytomny—ten położy kres pragnieniom i zerwie
okowy Mary.

			 Dhammapada - 350
%
Kto osiągnął cel, jest nieustraszony, wolny od
pragnień, wolny od namiętności, pousuwał ciernie
istnienia—dla tego człowieka obecne śmiertelne
ciało jest już ostatnim.

			 Dhammapada - 351
%
Kto jest wolny od pragnień i przywiązań, doskonale
biegły w odsłanianiu prawdziwego znaczenia Nauki i
zna prawidłową kolejność świętych tekstów—dla tego
człowieka obecne śmiertelne ciało jest już
ostatnim. Prawdziwie zwany jest na wskroś mądrym,
wielkim.

			 Dhammapada - 352
%
Zwycięzcą jestem nad wszystkim, wszystko poznałem,
lecz nie przywiązałem się do niczego, co poznane i
pokonane. Porzucając wszystko, staję się wolny
poprzez niszczenie pragnień. Wszystko sam
zrozumiałem, kogóż więc powinienem zwać swoim
nauczycielem?

			 Dhammapada - 353
%
Dar Dhammy przewyższa wszystkie dary; smak Dhammy
przewyższa wszelkie smaki; rozkosz Dhammy
przekracza wszelkie rozkosze; ktoś uwolniony od
pragnień przezwycięża wszelkie cierpienie.

			 Dhammapada - 354
%
Bogactwo rujnuje jedynie głupców, a
nie—poszukujących tego, co poza. Pożądając
bogactw, niemądry człowiek rujnuje sam siebie i
innych.

			 Dhammapada - 355
%
Chwasty są zatratą pól, żądza jest zatratą ludzi.
Zatem dary ofiarowane tym, którzy są wolni od
żądzy, przynoszą obfite owoce.

			 Dhammapada - 356
%
Chwasty są zatratą pól, nienawiść jest zatratą
ludzi. Zatem dary ofiarowane tym, którzy są wolni
od nienawiści, przynoszą obfite owoce.

			 Dhammapada - 357
%
Chwasty są zatratą pól, ułuda jest zatratą ludzi.
Zatem dary ofiarowane tym, którzy są wolni od
ułudy, przynoszą obfite owoce.

			 Dhammapada - 358
%
Chwasty są zatratą pól, pożądanie jest zatratą
ludzi. Zatem dary ofiarowane tym, którzy są wolni
od pożądania, przynoszą obfite owoce.

			 Dhammapada - 359
%
Dobra jest powściągliwość oka; dobra jest
powściągliwość ucha; dobra jest powściągliwość
nosa; dobra jest powściągliwość języka.

			 Dhammapada - 360
%
Dobra jest powściągliwość w uczynkach cielesnych;
dobra jest powściągliwość w mowie; dobra jest
powściągliwość w myśleniu. Powściągliwość we
wszystkim jest dobra. Powściągliwy we wszystkim
mnich uwalnia się od całego cierpienia.

			 Dhammapada - 361
%
Kto panuje nad swymi rękami, stopami i językiem,
kto jest w pełni opanowany, rozkoszuje się
medytacją, jest wewnętrznie zatopiony w skupieniu
i zadowolony—tego ludzie zwą mnichem.

			 Dhammapada - 362
%
Mnich, który panuje nad swym językiem, jest
umiarkowany w mowie, skromny i objaśnia literę i
ducha Nauki—sprawia przyjemność wszystkimi swymi
słowami.

			 Dhammapada - 363
%
Mnich, który trwa w Dhammie, rozkoszuje się
Dhammą, medytuje nad Dhammą i niewzruszenie
utrzymuje Dhammę w umyśle—nie oddziela się od
subtelnej Dhammy.

			 Dhammapada - 364
%
Nie powinno się pogardzać tym, co się otrzymało w
ofierze, ani zazdrościć tego, co zyskują inni.
Mnich, który zazdrości innym tego, co otrzymali,
nie osiąga pełnego pogrążenia się w medytacji.

			 Dhammapada - 365
%
Mnicha, który nie pogardza niczym, co otrzymał w
ofierze, choćby było tego niewiele, który żyje w
czystości i nie ustaje w wysiłku—takiego chwalą
nawet bogowie.

			 Dhammapada - 366
%
Kto nie ma żadnych przywiązań, ani cielesnych, ani
umysłowych, kto nie smuci się brakiem
czegokolwiek—ten prawdziwie zwany jest mnichem.

			 Dhammapada - 367
%
Opróżnij tę łódź, mnichu! Opróżniona, popłynie
lekko. Pozbywszy się żądzy i nienawiści,
osiągniesz Nibbanę.

			 Dhammapada - 369
%
Odetnij wszystkie pięć, porzuć wszystkie pięć i
kultywuj wszystkie pięć. Mnich, który
przezwyciężył wszystkie pięć rodzajów więzów,
zwany jest tym, który przekroczył powódź.

			 Dhammapada - 370
%
Medytuj, mnichu! Nie bądź nieuważny. Niech twój
umysł nie krąży wokół zmysłowych przyjemności. Nie
połknij przez nieuwagę rozżarzonej do czerwoności
żelaznej kuli, byś potem, gdy zacznie cię palić,
nie krzyczał: „To bolesne!”.

			 Dhammapada - 371
%
Nie ma medytacyjnego skupienia dla kogoś, komu
brak wglądu, i nie ma wglądu dla kogoś, komu brak
medytacyjnego skupienia. Kto przejawia zarówno
wgląd, jak i medytacyjne skupienie, ten jest
prawdziwie blisko Nibbany.

			 Dhammapada - 372
%
W mnichu, który usunął się do samotnej siedziby i
uspokoił swój umysł, który dzięki wglądowi pojmuje
Dhammę, rodzi się zachwyt przekraczający wszelkie
ludzkie zachwyty.

			 Dhammapada - 373
%
Gdy poprzez wgląd ktoś dostrzega powstawanie i
upadek składników istnienia, jest pełen radości i
szczęścia. Dla kogoś uważnego jest to odbicie
tego, co Bezśmiertelne.

			 Dhammapada - 374
%
Opanowanie zmysłów, zadowolenie,
powściągliwość—płynące z zasad dyscypliny
klasztornej—stanowią dla mądrego mnicha podstawę
świętego życia na tym świecie.

			 Dhammapada - 375
%
Niech obcuje z przyjaciółmi, którzy są szlachetni,
energiczni i żyją w czystości; niech będzie
serdeczny i ma wyszukane maniery. Poprzez to
radośnie położy kres cierpieniu.

			 Dhammapada - 376
%
Niczym jaśminowy powój zrzucający swe zwiędnięte
kwiaty, powinniście mnisi całkowicie porzucić
żądzę i nienawiść!

			 Dhammapada - 377
%
Mnich, który jest spokojny w czynach, spokojny w
mowie, spokojny w myślach, który jest dobrze
opanowany i odrzucił wszystko to, co ziemskie—jest
prawdziwie zwany pogodnym.

			 Dhammapada - 378
%
Samemu trzeba siebie osądzać i dokładnie
sprawdzać. Mnich, który sam siebie pilnuje i jest
uważny, będzie zawsze żył w szczęściu.

			 Dhammapada - 379
%
Samemu jest się swoim obrońcą, swoim własnym
schronieniem. Zatem powinno się panować nad samym
sobą, tak jak handlarz koni panuje nad szlachetnym
wierzchowcem.

			 Dhammapada - 380
%
Mnich, który jest pełen radości, pełen wiary w
Naukę Buddy osiąga Stan Spokoju, rozkosz ustania
wszystkiego, co uwarunkowane.

			 Dhammapada - 381
%
Mnich, który za młodu poświęca się Nauce Buddy,
rozświetla ten świat niczym księżyc uwolniony z
chmur.

			 Dhammapada - 382
%
Wysilaj się, święty człowieku! Odetnij strumień
(pragnień) i porzuć zmysłowe pożądanie. Wiedząc o
rozpadzie wszystkich uwarunkowanych rzeczy, stań
się o święty człowieku tym, kto poznaje to, co nie
zostało stworzone (Nibbanę)!

			 Dhammapada - 383
%
Gdy święty człowiek osiągnął szczyt dwóch ścieżek
(medytacyjnego skupienia i wglądu), poznaje Prawdę
i wszystkie jego okowy pękają.

			 Dhammapada - 384
%
Dla kogo nie ma ani tego brzegu, ani drugiego
brzegu, ani też obu, kto jest wolny od trosk i
więzów—tego zwę świętym człowiekiem.

			 Dhammapada - 385
%
Kto oddaje się medytacji i jest bez skazy, kto
jest stały i czyni, co powinien czynić, kto jest
wolny od jątrzących skalań i kto osiągnął
najwyższy cel—tego zwę świętym człowiekiem.

			 Dhammapada - 386
%
Słońce jaśnieje za dnia, księżyc jaśnieje nocą.
Wojownik jaśnieje w swej zbroi, święty człowiek
jaśnieje w medytacji. Zaś Budda jaśnieje bez
ustanku, lśniąc dniem i nocą.

			 Dhammapada - 387
%
Zwany jest świętym człowiekiem, ponieważ porzucił
zło. Zwany jest pustelnikiem, ponieważ z jego
postępowania promienieje pogoda. A ponieważ
wyrzekł się swych skalań, zwany jest ascetą.

			 Dhammapada - 388
%
Nie wolno uderzyć świętego człowieka ani też
święty człowiek, gdyby go ktoś ugodził, nie
powinien wpadać w gniew. Hańba temu, kto by
uderzył świętego człowieka, i jeszcze większa
hańba temu, kto wpada w gniew.

			 Dhammapada - 389
%
Dla świętego człowieka nie ma lepszej rzeczy, niż
gdy powstrzymuje swój umysł od rzeczy, które są
drogie ziemskiemu sercu. Na ile wykrusza się sama
myśl uczynienia komuś krzywdy, na tyle ustępuje
cierpienie.

			 Dhammapada - 390
%
Kto nie dopuszcza się zła w czynie, słowie ani w
myśli, kto jest powściągliwy na te trzy
sposoby—tego zwę świętym człowiekiem.

			 Dhammapada - 391
%
Tak jak bramiński duchowny czci swój ofiarny
ogień, tak należy z oddaniem poważać kogoś, od
kogo poznało się Dhammę, której nauczał Budda.

			 Dhammapada - 392
%
Nie poprzez zaplecione włosy, nie przez
pochodzenie czy urodzenie ktoś staje się świętym
człowiekiem. W kim są żywe prawda i prawość—ten
jest czysty, ten jest świętym człowiekiem.

			 Dhammapada - 393
%
Jakiż pożytek z twych zaplecionych włosów,
niemądry człowieku? Jakiż pożytek z twego stroju
ze skóry antylopy? Nadal kłębią się w tobie
(namiętności), tylko zewnętrznie się oczyszczasz.

			 Dhammapada - 394
%
Kto nosi szatę zszytą ze szmat, kto jest chudy, na
czyim ciele widać wszędzie żyły i kto samotnie
medytuje w lasach—tego zwę świętym człowiekiem.

			 Dhammapada - 395
%
Nie nazwę człowieka świętym z powodu linii, z
której się wywodzi, czy dla wysokiego urodzenia
jego matki. Jeśli pozostaje pod wpływem
krępujących przywiązań, jest on jedynie wyniosłym
świeckim człowiekiem. Kogoś, kto jest wolny od
przeszkód i przywiązań—tego zwę świętym
człowiekiem.

			 Dhammapada - 396
%
Kto odciąwszy wszystkie więzy nie drży już z lęku,
kto przezwyciężył wszelkie przywiązania i jest
wyzwolony—tego zwę świętym człowiekiem.

			 Dhammapada - 397
%
Kto przeciął rzemień (nienawiści), wstęgę
(pragnienia) i powróz (fałszywych poglądów) wraz z
uprzężą (utajone złe skłonności), kto usunął
zaporę (niewiedzy) i jest oświecony—tego zwę
świętym człowiekiem.

			 Dhammapada - 398
%
Kto bez urazy znosi zniewagi, ciosy i kary, kogo
prawdziwą mocą i siłą jest cierpliwość—tego zwę
świętym człowiekiem.

			 Dhammapada - 399
%
Kto jest wolny od gniewu, oddany, cnotliwy,
pozbawiony pragnień, samoopanowany, kto przybrał
swe ostatnie już fizyczne ciało—tego zwę świętym
człowiekiem.

			 Dhammapada - 400
%
Kto nie czepia się przyjemności zmysłowych niczym
woda liścia lotosu czy ziarno gorczycy ostrza
igły—tego zwę świętym człowiekiem.

			 Dhammapada - 401
%
Kto w tym właśnie życiu urzeczywistnia kres swego
cierpienia, kto odłożył brzemię i wyzwolił
się—tego zwę świętym człowiekiem.

			 Dhammapada - 402
%
Ktoś o dogłębnej wiedzy, mądry, zręczny w
rozróżnianiu pomiędzy złymi i właściwymi
ścieżkami, kto osiągnął najwyższy cel—tego zwę
świętym człowiekiem.

			 Dhammapada - 403
%
Kto trzyma się na uboczu zarówno od tych, co mają
własne domostwa, jak i od ascetów, kto podróżuje
bez stałego miejsca pobytu i ma jedynie nieliczne
potrzeby—tego zwę świętym człowiekiem.

			 Dhammapada - 404
%
Kto wyrzekł się gwałtu wobec wszystkich żywych
istot, i słabych, i silnych, kto ani nie zabija,
ani nie powoduje innych do zabijania—tego zwę
świętym człowiekiem.

			 Dhammapada - 405
%
Kto jest przyjazny pośród wrogich, spokojny pośród
gwałtownych i wolny od przywiązań pośród ludzi
skrępowanych przywiązaniami—tego zwę świętym
człowiekiem.

			 Dhammapada - 406
%
Od kogo żądza i nienawiść, duma i hipokryzja
odpadły niczym ziarna gorczycy od ostrza igły—tego
zwę świętym człowiekiem.

			 Dhammapada - 407
%
Kto wypowiada słowa delikatne, pouczające i
prawdziwe, kto nikogo nie gani—tego zwę świętym
człowiekiem.

			 Dhammapada - 408
%
Kto w tym świecie nie bierze niczego, co nie
zostało mu dane, czy by to było długie czy
krótkie, małe czy wielkie, dobre czy złe—tego zwę
świętym człowiekiem.

			 Dhammapada - 409
%
Kto nie chce niczego ani z tego świata, ani z
następnego, kto jest wolny od pragnień i
wyswobodzony—tego zwę świętym człowiekiem.

			 Dhammapada - 410
%
Kto nie ma przywiązań, kto poprzez doskonałą
mądrość jest wolny od wątpliwości i zanurzył się w
Bezśmiertelność—tego zwę świętym człowiekiem.

			 Dhammapada - 411
%
Kto w tym świecie wyszedł poza więzy zasług i
skalań, kto jest wolny od żalu, nieskazitelny i
czysty—tego zwę świętym człowiekiem.

			 Dhammapada - 412
%
Kto niczym księżyc jest bez skazy, czysty, pogodny
i jasny, kto wyszedł poza rozkoszowanie się
istnieniem—tego zwę świętym człowiekiem.

			 Dhammapada - 413
%
Kto przekroczywszy to grząskie, niebezpieczne i
złudne koło istnienia, przeszedł i dotarł na drugi
brzeg, skupiony w medytacji, cichy i wolny od
wątpliwości, do niczego nie przywiązany osiągnął
Nibbanę—tego zwę świętym człowiekiem.

			 Dhammapada - 414
%
Kto porzuciwszy rozkosze zmysłowe, wyrzekł się
życia rodzinnego i wybrał bezdomność, zniszczył
zarówno pragnienia zmysłowe, jak i podtrzymujące
się istnienie—tego zwę świętym człowiekiem.

			 Dhammapada - 415
%
Kto porzuciwszy pożądanie, wyrzekł się życia
rodzinnego i wybrał bezdomność, kto pokonał
zarówno pragnienia zmysłowe, jak i podtrzymujące
się istnienie—tego zwę świętym człowiekiem.

			 Dhammapada - 416
%
Kto odrzuciwszy ludzkie związki i przekroczywszy
poza niebiańskie więzy, jest zupełnie wyzwolony od
wszelkich ograniczeń—tego zwę świętym człowiekiem.

			 Dhammapada - 417
%
Kto odrzuciwszy wszystkie upodobania i niechęci,
stał się spokojny, odrzucił głębsze pokłady
istnienia i niczym bohater pokonał wszelkie
światy—tego zwę świętym człowiekiem.

			 Dhammapada - 418
%
Kto pod każdym względem zna śmierć i odradzanie
się wszystkich istot, kto jest całkowicie
nieprzywiązany, błogosławiony i oświecony—tego zwę
świętym człowiekiem.

			 Dhammapada - 419
%
Kogo śladów nie wytropią ani bogowie, ani
aniołowie, ani ludzie—Arahata, który zniszczył
wszelkie palące skalania—tego zwę świętym
człowiekiem.

			 Dhammapada - 420
%
Kto nie lgnie do niczego co przeszłe, obecne czy
przyszłe, kto nie ma przywiązań i niczego się nie
trzyma—tego zwę świętym człowiekiem.

			 Dhammapada - 421
%
On, Szlachetny, Wspaniały, Bohaterski, Wielki
Mędrzec, Zwycięzca, Wolny od Namiętności, Czysty,
Oświecony—jego zwę świętym człowiekiem.

			 Dhammapada - 422
%
Kto zna swe poprzednie narodziny, dostrzega niebo
i piekło, kto dotarł do kresu narodzin i osiągnął
doskonały wgląd, kto jest mędrcem, który dotarł do
szczytu duchowej wspaniałości—tego zwę świętym
człowiekiem.

			 Dhammapada - 423
%
