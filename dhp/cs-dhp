mysl je předchůdcem stavů, mysl je základem, mysl
je tvůrcem, s myslí znečištěnou [zkaženou] kdo
hovoří, kdo jedná, toho strast následuje jako kolo
nohu tažného zvířete

			 Dhammapada - 1
%
mysl je předchůdcem stavů, mysl je základem, mysl
je tvůrcem, s myslí čistou [povznešenou] kdo
hovoří, kdo jedná, toho štěstí následuje jako
věrný stín

			 Dhammapada - 2
%
„zhanil mě, zbil mě, přepadl mě a oloupil mě“ - u
těch, kdo na tom prodlévají, jejich zášť se
neutiší

			 Dhammapada - 3
%
„zhanil mě, zbil mě, přepadl mě a oloupil mě“ - u
těch, kdo na tom neprodlévají, jejich zášť se
utiší

			 Dhammapada - 4
%
nikoli nenávistí se nenávist kdy zde utiší, jen
beznenávistností se utiší, takový je věčný stav
věcí [zákon]

			 Dhammapada - 5
%
mnozí nevědí, že jednou musíme zemřít, avšak ti,
kdo to vědí, utiší své spory

			 Dhammapada - 6
%
[tělesnou] krásu nazíraje, kdo prodlévá, své
smysly nekontroluje, v jídle je nemírný, líný a
ochablý, toho zkosí Mára, jako vítr slabý strom

			 Dhammapada - 7
%
[tělesnou] odpornost nazíraje, kdo prodlévá, své
smysly dobře kontroluje, v jídle je umírněný,
obdařen důvěrou a energický, toho nezkosí Mára,
jako vítr kamennou skálu

			 Dhammapada - 8
%
kdo není zbaven mentálních nečistot a z oranžového
roucha oděv si oblékne, postrádaje sebekontrolu a
opravdovost, ten si nezasluhuje oranžové roucho

			 Dhammapada - 9
%
kdo však, byť není v oranžovém rouchu, je ctnostný
a dobře soustředěný, obdařený sebekontrolou a
opravdovostí, ten si zasluhuje oranžové roucho

			 Dhammapada - 10
%
ti, kdo nepodstatné považují za podstatné a
podstatné vidí jako nepodstatné, ti k podstatě
nedojdou, zastávajíce oblast špatného myšlení

			 Dhammapada - 11
%
ale ti, kdo podstatné jakožto podstatné rozpoznají
a nepodstatné jakožto nepodstatné, ti k podstatě
dojdou, zastávajíce oblast správného myšlení

			 Dhammapada - 12
%
jako do domu špatně pokrytého déšť pronikne, tak
do nerozvinuté mysli vášeň pronikne

			 Dhammapada - 13
%
jako do domu dobře pokrytého déšť nepronikne, tak
do dobře rozvinuté mysli vášeň nepronikne

			 Dhammapada - 14
%
v tomto světě se trápí, na onom světě se trápí,
kdo koná zlo, v obou světech se trápí, trápí se a
trpí, když obzírá své nečisté konání

			 Dhammapada - 15
%
v tomto světě se raduje, na onom světě se raduje,
kdo koná dobro, v obou světech se raduje, raduje
se a těší se, když obzírá své očištěné konání

			 Dhammapada - 16
%
v tomto světě je trýzněn, na onom světě je
trýzněn, kdo koná zlo, v obou světech je trýzněn,
při pomyšlení: ‚konal jsem zlo‘ je trýzněn a ještě
více je trýzněn, když dojde do strastného stavu
bytí

			 Dhammapada - 17
%
v tomto světě je potěšen, na onom světě je
potěšen, kdo koná dobro [zásluhy], v obou světech
je potěšen, při pomyšlení: ‚konal jsem dobro
[zásluhy]‘ je potěšen a ještě více je potěšen,
když dojde do šťastného stavu bytí

			 Dhammapada - 18
%
i když mnoho posvátné texty cituje, ale nekoná
podle toho—nedbalý člověk, jako pastýř sčítající
krávy, jež patří jiným, ten nemá podíl na
asketickém životě

			 Dhammapada - 19
%
i když málo posvátné texty cituje, ale následuje
Dhammu a jedná v souladu s Dhammou, vášeň a
nenávist odvrhl, i zaslepenost, jasně chápající,
se správně osvobozenou myslí, nelpí na tomto ani
na onom světě, ten má podíl na asketickém životě

			 Dhammapada - 20
%
dbalost je cesta k bezsmrtnosti, nedbalost je
cesta ke smrti, dbalí neumírají, ale nedbalci jsou
již jakoby mrtví

			 Dhammapada - 21
%
tento rozdíl když pochopili, dbalí mudrcové,
dbalostí se těší, v oblasti ušlechtilých se radují

			 Dhammapada - 22
%
ti v meditačním pohroužení setrvávající, stále s
vytrvalým úsilím, tito mudrci dosáhnou odpoutání,
nepřekonatelného vyproštění z jha

			 Dhammapada - 23
%
kdo je snaživý a má uvědomění, čistých činů
uvážlivý vykonavatel, v kázni a v Dhammě žijící,
tomuto dbalému sláva narůstá

			 Dhammapada - 24
%
snaživostí a dbalostí, sebekázní a sebeovládáním
ostrov si vytvoří moudrý člověk jenž žádná záplava
nezatopí

			 Dhammapada - 25
%
nedbalosti jsou oddaní pošetilí a hloupí lidé,
svoji dbalost však moudrý člověk jako své nejlepší
bohatství ochraňuje

			 Dhammapada - 26
%
neoddávejte se nedbalosti ani smyslnému potěšení
intimností, ten, kdo je dbalý a dlí v meditačním
pohroužení dosáhne rozsáhlejší blaženosti

			 Dhammapada - 27
%
nedbalost dbalostí když moudrý člověk vypudí, na
věž moudrosti vystoupí, bez trápení pak na trápící
se lidstvo, jako z vrcholku hory na zem, moudrý na
pošetilé shlíží

			 Dhammapada - 28
%
dbalý mezi nedbalci, mezi ospalci zcela bdělý,
jako před slabého koně rychlý kůň, stejně tak
postupuje vpřed moudrý

			 Dhammapada - 29
%
dbalostí Maghavá mezi bohy prvenství došel,
dbalost je chválena, nedbalost kritizována, vždy

			 Dhammapada - 30
%
dbalostí se těšící mnich, na nedbalost ve strachu
hledící, pouta malá i velká v sobě spálí, jako
požár když postupuje

			 Dhammapada - 31
%
dbalostí se těšící mnich, na nedbalost ve strachu
hledící, je neschopen odpadnutí a je již v
blízkosti odpoutání

			 Dhammapada - 32
%
těkavou a rozechvělou mysl je těžké uhlídat, těžké
zvládnout, srovná ji však ten, kdo je moudrý, tak
jako šípař [zbrojíř] hrot

			 Dhammapada - 33
%
jako ryba na zem vyvržená, ze svého vodního útulku
vytažená, tak se zmítá tato mysl, Márovo panství
má-li opustit

			 Dhammapada - 34
%
těžko udržitelnou a hbitou která podle libosti
poletuje: tuto mysl zkrotit je dobré, zkrocená
mysl přináší blaženost

			 Dhammapada - 35
%
velmi těžko viditelnou a velmi jemnou která podle
libosti poletuje: tuto mysl hlídat by měl moudrý,
střežená mysl přináší blaženost

			 Dhammapada - 36
%
v dálkách se osaměle toulající nehmotnou a v
skrytu sídlící: tuto mysl kdo ukázní, osvobodí se
z Márových pout

			 Dhammapada - 37
%
kdo nemá ustálenou mysl, pravou Dhammu nezná a má
chatrnou důvěru, moudrosti naplnění nedojde

			 Dhammapada - 38
%
kdo nemá chtíčem naplněnou mysl a nemá útočnou
vůli kdo dobro i zlo opustil: pro toho, bdělého,
již není strachu

			 Dhammapada - 39
%
jako hliněný džbán že je toto tělo, nahlédnouce,
jako pevnost tuto mysl opevněte, zaútočte na Máru
se zbraní moudrosti a ochraňujte bez odpočinutí,
co kdo dobude

			 Dhammapada - 40
%
zakrátko bude toto tělo na zemi ležet, opuštěné a
bez vědomí jako neužitečný kus dřeva

			 Dhammapada - 41
%
cokoli si nepřátelé mohou navzájem způsobit, nebo
ti, co se vzájemně nenávidí, špatně vedená mysl
ještě horší věci ti způsobí

			 Dhammapada - 42
%
co ti matka ani otec nemohou způsobit, ani žádný
jiný příbuzný - správně vedená mysl ještě lepší
věci ti způsobí

			 Dhammapada - 43
%
kdo tuto zemi pronikne a tento svět smrti s jeho
bohy? kdo tato slova Dhammy dobře vyložená jako
odborník květinu vycítí?

			 Dhammapada - 44
%
ten, kdo se cvičí, tuto zemi pronikne a tento svět
smrti s jeho bohy, ten, kdo se cvičí, tato slova
Dhammy dobře vyložená jako odborník květinu vycítí

			 Dhammapada - 45
%
jako pěna je toto tělo—nahlédnuv, jeho povahu
přeludu dokonale pochopiv, odetni Márovy květiny
[rozkoší] a tam, kde tě nespatří král smrti,
odejdi

			 Dhammapada - 46
%
kdo jen květiny [rozkoší] sbírá, člověk s
ulpívající myslí, jako na spící vesnici velká
povodeň, tak na něj přijde a uchvátí ho smrt

			 Dhammapada - 47
%
kdo jen květiny [rozkoší] sbírá, člověk s
ulpívající myslí, nenasytný ve smyslných
požitcích, toho se zmocní ukončitel životů

			 Dhammapada - 48
%
jako včela z květiny, aniž by její barvě a vůni
uškodila, sesbírá nektar a odletí, tak nechť mudrc
prochází vesnicí

			 Dhammapada - 49
%
ne na ostatních přestupky, ne na to, co ostatní
vykonali nebo nevykonali, ale sám na sebe se
ohlížej, co jsi vykonal nebo nevykonal

			 Dhammapada - 50
%
jako nádherná květina, krásně zbarvená, ale bez
vůně, taková je dobře vyslovená řeč, neplodná je
pro toho, kdo podle ní nejedná

			 Dhammapada - 51
%
jako nádherná květina, krásně zbarvená a vonící,
taková je dobře vyslovená řeč, plodná je pro toho,
kdo podle ní jedná

			 Dhammapada - 52
%
jako z hromady květin lze vytvořit věnců mnoho,
tak ze zrození smrtelníka vykonáno by mělo být
prospěšného mnoho

			 Dhammapada - 53
%
vůně květin nejde proti větru, ani vůně santalu,
tagary či jasmínu, ale vůně dobrých jedinců
pronikne i proti větru, jejich vůně vane všemi
směry

			 Dhammapada - 54
%
ať santal, tagara, lotos či jasmín, mezi těmito
vůněmi vůně ctnosti je nepřekonatelná

			 Dhammapada - 55
%
chabá je tato vůně tagary či santalu, avšak vůně
ctnostných, která vane až k bohům, je nejvyšší

			 Dhammapada - 56
%
k těm, kdo jsou obdařeni ctností, prodlévají v
dbalosti a jsou osvobozeni správným poznáním, Mára
nenajde stezku

			 Dhammapada - 57
%
jako z hromady smetí vyhozené u silnice může
vyrůst lotos, krásně vonící a mysl potěšující,

			 Dhammapada - 58
%
tak v davu bytostí, zaslepených obyčejných
světských lidí, vyzařuje moudrost žák dokonale
Probuzeného

			 Dhammapada - 59
%
dlouhá je bdícímu noc, dlouhá je míle znavenému,
dlouhý je koloběh životů pošetilcům, neznalým
dobrého učení

			 Dhammapada - 60
%
jestliže v životě nenajdeš někoho lepšího nebo
sobě rovného, pak vytrvale žij sám, není pro tebe
sdružování s pošetilými

			 Dhammapada - 61
%
„ach moji synové, ach můj majetek“ tak se trápí
pošetilý, jenž ani sám sobě nepatří, natož synové,
natož majetek

			 Dhammapada - 62
%
pošetilý, jenž se považuje za pošetilého, moudrým
se stane, ale pošetilý, který se má za moudrého,
vpravdě pošetilým je nazýván

			 Dhammapada - 63
%
i když po celý život pošetilý s moudrým pobývá,
nepozná Dhammu, tak jako lžíce neokusí chuť
polévky

			 Dhammapada - 64
%
i když pouhý okamžik vnímavý [inteligentní] člověk
s moudrým pobývá, rychle pozná Dhammu, tak jako
jazyk okouší chuť polévky

			 Dhammapada - 65
%
pošetilí a hloupí se chovají sami k sobě jako
nepřátelé, tím, že konají zlé činy, které nesou
trpké plody

			 Dhammapada - 66
%
takový čin nebyl vykonán dobře, kterého po
vykonání lituješ, jehož se slzami v tváři a s
nářkem následek pak sklízíš

			 Dhammapada - 67
%
takový čin byl vykonán dobře, kterého po vykonání
nelituješ, jehož s potěšením a radostí následek
pak sklízíš

			 Dhammapada - 68
%
za med ho může považovat pošetilec, zlo, dokud
nedozraje, když však zlo dozraje, pak stihne
pošetilce strast

			 Dhammapada - 69
%
stéblem trávy měsíc za měsícem může pošetilec
pojídat své jídlo, těch, kdo pochopili Dhammu, tím
však nedosáhne ani šestnáctinu jejich ceny

			 Dhammapada - 70
%
ani vykonaný zlý čin se ihned, tak jako mléko,
nesrazí, ale doutnaje, následuje pošetilce jako
oheň skrytý v žhavých uhlících

			 Dhammapada - 71
%
pouze k vlastnímu neprospěchu bude pošetilci
popularita [věhlas], zničí pošetilci pravé štěstí
a rozláme mu hlavu

			 Dhammapada - 72
%
přeje si nezasloužené postavení, přednost mezi
mnichy, představenství v klášteře a pocty od
laických rodin

			 Dhammapada - 73
%
„nechť si o mě myslí hospodáři i ti, co odešli do
bezdomoví, že toto jsem udělal já sám, nechť sám
rozhoduji co má být konáno a co ne“ - takové jsou
pošetilcovy myšlenky [záměry] a jeho žádosti a
domýšlivost jen vzrůstají

			 Dhammapada - 74
%
jiné je získávání materiální opory, jiné je to, co
vede k odpoutání [vyhasnutí], toto pochopiv,
mnich, který je žákem probuzeného by si neměl
libovat v poctách a zachovávat si od nich odstup

			 Dhammapada - 75
%
jako toho, kdo ukazuje poklady nahlížej toho, kdo
vidouc tvé chyby ti je vytkne—moudrý, s tímto
mudrcem pobývej, neboť pro takto pobývajícího je
to lepší, nikoli horší

			 Dhammapada - 76
%
tím, že poučuje, radí a od nízkých způsobů
odvrací, uvědomělým je milý, neuvědomělým je
nemilý

			 Dhammapada - 77
%
nepobývej se špatnými přáteli, nepobývej s nízkými
lidmi, pobývej s dobrými přáteli, pobývej se
vznešenými lidmi

			 Dhammapada - 78
%
kdo je nadšený Dhammou dlí blaženě, s povznešenou
myslí, ušlechtilými hlásanou Dhammou vždy je
potěšen moudrý

			 Dhammapada - 79
%
vodu rozvádějí zavlažovači, šípaři obrábějí hroty,
dřevo obrábějí tesaři, sebe ovládají moudří

			 Dhammapada - 80
%
jako skála z jednoho kusu není otřesena větrem,
tak hanou či chválou nepohnuti jsou moudří

			 Dhammapada - 81
%
jako jezero, hluboké, zářivě čisté a nezčeřené,
tak, vyslechnouce Dhammu, zářivě čistými se stanou
moudří

			 Dhammapada - 82
%
kdekoli se nacházejí dobří jedinci, jsou
zdrženliví, mírní netlachají pro potěšení, ať
dotčeni štěstím či strastí, moudří nedají najevo
povznesení či skleslost

			 Dhammapada - 83
%
ani kvůli sobě ani kvůli oststním neměl by si
člověk přát syna, bohatství či království, neměl
by si přát získat vlastní prospěch nepravým
způsobem, tak se stane ctnostným, moudrým a
pravdivým

			 Dhammapada - 84
%
málo je mezi lidmi těch jedinců, kteří překročí na
druhý břeh, ostatní lidé jen sem a tam po tomto
[břehu] pobíhají

			 Dhammapada - 85
%
ti, kdo správně ukazují Dhammu a následují Dhammu,
tito jedinci překročí tuto říši smrti, kterou je
těžké překonat

			 Dhammapada - 86
%
temné učení když zavrhl a rozvíjí jasné—ten, kdo
je moudrý odešel z domova do bezdomoví a dlí v
odloučení, z něhož je těžké se radovat

			 Dhammapada - 87
%
vyšší radost by si měl přát - odvrhnuv smyslné
požitky—ten, kdo nic nemá, měl by se očistit od
toho, co znečisťuje mysl—ten, kdo je moudrý

			 Dhammapada - 88
%
ti, kdo členy probuzení správně ve své mysli
rozvinuli, těší se ze zanechání, z neulpívání se
radují, oproštěni od zákalů a plni jasu, již v
tomto světě jsou zcela odpoutáni

			 Dhammapada - 89
%
u toho, kdo dokončil cestu a je prost trápení,
osvobozeného ve všech směrech, jenž opustil
všechna pouta, již nelze nalézt horečnatost

			 Dhammapada - 90
%
ti, kdo jsou obdařeni energií a uvědoměním se
neradují ve svých obydlích, jako labutě odlétají z
jezer, tak opouštějí své domovy

			 Dhammapada - 91
%
těch, kdo nic nehromadí, kdo porozuměli jídlu:
prázdnota prostá znaků a osvobození je jejich
pastvou, jako ptáků v prostoru je jejich cesta
nepostižitelná

			 Dhammapada - 92
%
těch, jejichž zákaly jsou zcela odstraněny a jsou
nezávislí na výživě: prázdnota prostá znaků a
osvobození je jejich pastvou, jako ptáků v
prostoru je jejich stopa [cesta] nepostižitelná

			 Dhammapada - 93
%
koho smysly došly uklidnění jako když vozataj
dobře zvládne koně, kdo opustil domýšlivost a je
bez zákalů, takového mají v lásce i bohové

			 Dhammapada - 94
%
kdo není vzdorovitý, podobně jako země, kdo je
kultivovaný a je jako Indův sloup, kdo je jako
nezkalené jezero, pro takového již neexistuje
koloběh putování

			 Dhammapada - 95
%
mírná je jeho mysl, mírná je řeč i činy toho, kdo
je osvobozen správným poznáním, kdo dospěl k míru
a je takový

			 Dhammapada - 96
%
mimo pouhou důvěru, kdo [sám] poznal nestvořené,
člověk, který odetnul svá pouta [spojení], ukončil
své naděje a odvrhl své očekávání, ten je
nejvyšším jedincem

			 Dhammapada - 97
%
ať ve vsi či v lese, v údolí či na pláni, kdekoliv
prodlévají Zasloužilí, to jsou místa radosti

			 Dhammapada - 98
%
radostné jsou lesy, v nichž se bežní lidé
neradují, ti, kdo jsou prosti vášně se v nich však
radují, neboť nehledají smyslové požitky

			 Dhammapada - 99
%
než tisíc výroků z nesmyslných slov sestávajících,
je jediné smysluplné slovo lepší, jehož
vyslechnutí je utišující

			 Dhammapada - 100
%
než tisíc veršů z nesmyslných slov sestávajících,
je jediné slovo verše lepší, jehož vyslechnutí je
utišující

			 Dhammapada - 101
%
než recitovat sto veršů z nesmyslných slov
sestávajících, je jediné slovo o Dhammě lepší,
jehož vyslechnutí je utišující

			 Dhammapada - 102
%
i kdyby někdo tisíckrát nad tisíci muži v bitvě
zvítězil, jedině ten, kdo zvítězil sám nad sebou
je v bitvě vítězem nejvyšším

			 Dhammapada - 103
%
nad sebou zvítězit je lepší než nad jinými
bytostmi, člověk, jenž zkrotil sám sebe se stále
chová ukázněně

			 Dhammapada - 104
%
žádný bůh ani nebeská bytost ani Mára spolu s
Brahmou ne-přemění v porážku vítězství takového
člověka

			 Dhammapada - 105
%
měsíc po měsíci kdybys tisíc obětí přinášel po sto
let a nebo jednou toho, kdo sám sebe rozvinul jen
na okamžik uctil, toto uctění by bylo lepší než
oněch sto let obětování

			 Dhammapada - 106
%
kdybys sto let života [obětní] oheň obcházel v
lese a nebo jednou toho, kdo sám sebe rozvinul jen
na okamžik uctil, toto uctění by bylo lepší než
oněch sto let obětování

			 Dhammapada - 107
%
cokoliv nabídne či obětuje ve světě třeba po celý
rok ten, kdo hledá zásluhy přinášením obětí,
nedojde tím vším ani čtvrtiny [zásluh], lepší je
prokázat úctu tomu, kdo je na přímé stezce

			 Dhammapada - 108
%
kdo pozdrav má ve zvyku a stále starší ctí čtyři
věci u něj vzrůstají: dlouhý život, krása, štěstí
a síla

			 Dhammapada - 109
%
než sto let života bez ctnosti a bez soustředění
je lepší jeden den prožitý ctnostně a v meditačním
pohroužení

			 Dhammapada - 110
%
než sto let života bez moudrosti a bez soustředění
je lepší jeden den prožitý moudře a v meditačním
pohroužení

			 Dhammapada - 111
%
než sto let života v lenosti a ochablosti je lepší
jeden den prožitý energicky a upevněně

			 Dhammapada - 112
%
než sto let života bez vidění vzniku a zániku je
lepší jeden den prožitý s viděním vzniku a zániku

			 Dhammapada - 113
%
než sto let života bez vidění bezsmrtného stavu je
lepší jeden den prožitý s viděním bezsmrtného
stavu

			 Dhammapada - 114
%
než sto let života bez vidění nejvyšší Dhammy je
lepší jeden den prožitý s viděním nejvyšší Dhammy

			 Dhammapada - 115
%
neváhej v konání dobra a odvracej mysl od zla, kdo
váhá v konání dobra [zásluh] jeho mysl najde
zalíbení ve zlu

			 Dhammapada - 116
%
vykonal-li člověk zlo, nechť ho již nevykonává
znovu a znovu, nechť nemá vůli ho dále vykonávat,
neboť nahromadění zla je utrpení

			 Dhammapada - 117
%
vykonal-li člověk dobro [zásluhy], nechť ho
vykonává znovu a znovu, nechť má vůli ho dále
vykonávat, neboť nahromadění dobra [zásluh] je
štěstí

			 Dhammapada - 118
%
i zlý člověk zakouší dobro dokud jeho zlo
neuzraje, když však jeho zlo uzraje, pak zlý
člověk zakouší zlo

			 Dhammapada - 119
%
I dobrý člověk zakouší zlo dokud jeho dobro
neuzraje, když však jeho dobro uzraje, pak dobrý
člověk zakouší dobro

			 Dhammapada - 120
%
nepodceňujte zlé skutky: „nic z toho se mi
nevrátí“, i kapky vody padající vodou džbán
naplní, tak naplní se pošetilec zlem, když trošku
po trošce ho nahromadí

			 Dhammapada - 121
%
nepodceňujte dobré skutky: „nic z toho se mi
nevrátí“, i kapky vody padající vodou džbán
naplní, tak naplní se moudrý dobrem, když trošku
po trošce ho nahromadí

			 Dhammapada - 122
%
jako [se vyhne] obchodník nebezpečné cestě, má-li
malou karavanu a velký majetek, nebo člověk
milující život [se vyhne] jedu, tak je třeba
vyhýbat se zlu

			 Dhammapada - 123
%
když ruka není poraněná, může tato ruka nést jed a
jed do ní nemůže nasáknout a proniknout, tak zlo
nemůže postihnout toho, kdo ho sám neprovádí

			 Dhammapada - 124
%
ublíží-li někdo nezkaženému člověku nebo čisté
osobě bez poskvrny, vrátí se toto zlo pošetilci
zpět jako jemný prach vržený proti větru

			 Dhammapada - 125
%
někteří se znovuzrodí v lůně, vykonavatelé zla [se
znovuzrodí] v pekle, kdo správně postupují půjdou
do nebe, kdo jsou prosti zákalů dosáhnou úplného
odpoutání

			 Dhammapada - 126
%
ani v nebeském prostoru, ani uprostřed oceánu, ani
když člověk odejde do horské jeskyně, v oblasti
tohoto světa [vesmíru] nenajde místo, kde by mohl
spočinout a uniknout svým zlým činům

			 Dhammapada - 127
%
ani v nebeském prostoru, ani uprostřed oceánu, ani
když člověk odejde do horské jeskyně, v oblasti
tohoto světa [vesmíru] nenajde místo, kde by mohl
spočinout aniž by ho zkosila smrt

			 Dhammapada - 128
%
všichni se třesou před holí [trestem], všichni se
bojí smrti, přirovnávaje ostatní k sobě, nechť
nikdo nezabíjí ani k tomu nenavádí

			 Dhammapada - 129
%
všichni se třesou před holí [trestem], všem je
život milý přirovnávaje ostatní k sobě, nechť
nikdo nezabíjí ani k tomu nenavádí

			 Dhammapada - 130
%
bytostem toužícím po štěstí kdo holí [zbraní]
ubližuje, sám hledaje štěstí, po smrti nezíská
štěstí

			 Dhammapada - 131
%
bytostem toužícím po štěstí kdo holí [zbraní]
neubližuje, sám hledaje štěstí, po smrti získá
štěstí

			 Dhammapada - 132
%
nehovoř hrubě k nikomu nebo ti stejnými slovy
odpoví, vskutku strastná je vznětlivá řeč, tato
hůl [zbraň] tě zpětně udeří

			 Dhammapada - 133
%
budeš-li sám ztichlý jako puklý gong, dosáhl jsi
odpoutání [vyhasnutí] a vznětlivost již u tebe
není k nalezení

			 Dhammapada - 134
%
jako pastýř holí dobytek vyhání na pastvu, tak
stáří a smrt život vyhánějí z živých bytostí

			 Dhammapada - 135
%
když vykonává zlé činy, pošetilec nechápe co dělá,
vlastními činy bude hlupák trýzněn, jakoby jej
pálil oheň

			 Dhammapada - 136
%
kdo ozbrojený neozbrojeným nezkaženým bytostem
ubližuje, do některé z těchto deseti situací
rychle se dostane:

			 Dhammapada - 137
%
kruté a zničující pocity, tělesné zranění
[rozpad], těžké onemocnění pomatenost mysli ho
stihnou,

			 Dhammapada - 138
%
potíže u krále, strašné pomluvy, oddělení od
příbuzných či pozbytí majetku

			 Dhammapada - 139
%
nebo jeho domy spálí plameny ohně či se po rozpadu
těla takový nemoudrý člověk znovuzrodí v pekle

			 Dhammapada - 140
%
ani nahota, ani spletené vlasy, ani bláto, ani
odmítání jídla, ani spaní na holé zemi, ani prach
a špína, ani dřepění na patách ne-očistí
smrtelníka, který nepřekonal své pochybnosti

			 Dhammapada - 141
%
kdo se třeba obléká zdobně, avšak má klidné
chování, je mírný, zkrocený, má jistotu, vede
čistý [svatý] život a vůči všem živým bytostem
odložil hůl [zbraň], ten je vskutku bráhmanem,
asketou, mnichem

			 Dhammapada - 142
%
člověk ovládaný studem špatně jednat - kdo takový
je k nalezení ve světě, kdo chápe, co je to hanba,
[kdo je] jako ušlechtilý kůň [ovládaný] bičem?

			 Dhammapada - 143
%
jako ušlechtilý kůň popohnaný bičem buďte horliví
a obdaření pocitem naléhavosti, důvěrou, ctností a
energií, soustředěním a zkoumáním Dhammy, obdařeni
věděním, správným jednáním a uvědoměním opusťte
toto nemalé utrpení

			 Dhammapada - 144
%
vodu rozvádějí zavlažovači šípaři obrábějí ostří
dřevo obrábějí tesaři sami sebe ovládají [krotí]
ti, kdo jednají správně

			 Dhammapada - 145
%
jak se lze smát, jak se lze radovat, když toto vše
je stále v plamenech, temnotou obklopeni nebudete
hledat světlo?

			 Dhammapada - 146
%
pohleď na tuto myslí vytvořenou loutku, navršenou
hromadu neduhů a nemocí, naplněnou myšlenkami, v
níž není nic trvalého a stálého

			 Dhammapada - 147
%
zkáze podléhá toto tělo, křehké hnízdo nemocí,
rozpadá se v hnijící změť, když smrt ukončí jeho
život

			 Dhammapada - 148
%
[zbudou-li] jen tyto rozházené, jako seschlé tykve
vybělené kosti, lze se při takovém pohledu radovat
[ze života]?

			 Dhammapada - 149
%
z kostí je toto město postavené, masem a krví
omítnuté, v něm stáří a smrt, domýšlivost a
pohrdavost jsou ukryté

			 Dhammapada - 150
%
zestárnou i královy pestře zbarvené vozy, rovněž
toto tělo dochází stárnutí, jen dobrá Dhamma
stárnutí nedochází a mírní [ctnostní] ji dávají
poznat dobrým lidem

			 Dhammapada - 151
%
[v Dhammě] nepoučený člověk stárne jako vůl,
přibývá mu masa, ale moudrosti mu nepřibývá

			 Dhammapada - 152
%
nejedním zrozením v tomto koloběhu životů prošel
jsem, nenalézaje, stavitele tohoto domu hledaje,
strastné je zrozování opětovné

			 Dhammapada - 153
%
staviteli domu, nyní však jsi spatřen, znovu dům
již nepostavíš, všechny krokve jsou zlámané,
hřeben domu je roztříštěn, do nezformovaného stavu
vstoupila mysl, toužení dospělo k ukončení

			 Dhammapada - 154
%
ti, kdo nežili čistým [svatým] životem a nezískali
v mládí duchovní bohatství, chřadnou jako stará
volavka u jezera bez ryb

			 Dhammapada - 155
%
ti, kdo nežili čistým [svatým] životem a nezískali
v mládí duchovní bohatství, leží jako zlomené luky
a oplakávají staré časy

			 Dhammapada - 156
%
kdo je sám sobě milý, nechť se opatruje, dobře
opatruje, ve všech třech obdobích života nechť nad
sebou bdí ten, kdo je moudrý

			 Dhammapada - 157
%
nejprve sám sebe ať ustaví v tom, co je správné,
pak teprve nechť poučuje druhé, nechť se
[porušováním toho] nepošpiňuje ten, kdo je moudrý

			 Dhammapada - 158
%
kdo sám v sobě vyvinul to, v čem poučuje druhé,
ten je vskutku dobře zkrocený a zvládnutý, neboť
sám sebe je vpravdě obtížné zvládnout

			 Dhammapada - 159
%
každý je vskutku sám sobě ochráncem, kdo jiný by
mu mohl být ochráncem? kdo sám sebe dobře zkrotí,
získává onu ochranu, jež je těžko získatelná

			 Dhammapada - 160
%
zlo vykonané jím samým, zrozené z něj samého,
vzešlé z něj samého, rozdrtí hloupého člověka, tak
jako diamant [rozdrtí] drahokam

			 Dhammapada - 161
%
ten, kdo je nadmíru nectnostný, jako když popínavá
rostlina dusí sálový strom, tak se chová sám k
sobě, jak by mu to přál jen jeho nepřítel

			 Dhammapada - 162
%
je snadné konat věci nedobré a sobě samému
neprospěšné, ale co je vpravdě prospěšné a dobré,
to je vpravdě nanejvýš obtížné konat

			 Dhammapada - 163
%
když učením zasloužilých, ušlechtilých jedinců,
kteří žijí podle Dhammy, hloupý člověk pohrdá,
opíraje se o zlé názory, tak jako plody bambusu,
přinese mu to plody sebezničení

			 Dhammapada - 164
%
kdo sám koná zlo, sám sebe znečišťuje, kdo sám
nekoná zlo, sám sebe očišťuje, čistým nebo
nečistým se každý sám učiní, nikdo někoho jiného
očistit ne-může

			 Dhammapada - 165
%
svůj vlastní cíl kvůli cílům druhých, jakkoli
velkým, neztrácej, kdo přímo poznal svůj vlastní
cíl, nechť se zaměří právě na něj

			 Dhammapada - 166
%
nepraktikuj nízké věci, nežij nedbale, nepraktikuj
špatné názory a nerozvíjej světskost

			 Dhammapada - 167
%
vzchop se a buď dbalý, žij správně podle Dhammy,
kdo žije podle Dhammy spočívá šťastně, na tomto i
na onom světě

			 Dhammapada - 168
%
žij správně podle Dhammy, nežij nesprávně, kdo
žije podle Dhammy spočívá šťastně, na tomto i na
onom světě

			 Dhammapada - 169
%
nazírej ho jako bublinu, nazírej ho jako přelud,
kdo takto nahlíží tento svět, toho král smrti
nespatří

			 Dhammapada - 170
%
pojď a pohleď na tento svět, ozdobený jako
královský kočár, kde pošetilí jsou ponořeni,
nejsou upoutáni vědoucí

			 Dhammapada - 171
%
kdo byl dříve nedbalý, ale později se stal dbalým,
ozáří tento svět jako z mraků vynořivší se měsíc

			 Dhammapada - 172
%
kdo konal zlé činy, ale pak prospěšnými je
odčinil, ozáří tento svět jako z mraků vynořivší
se měsíc

			 Dhammapada - 173
%
oslepený je tento svět, jen málokdo je tu jasně
vidoucí, jako pták, jenž se vyprostil ze sítě,
málokdo do nebeských světů odejde

			 Dhammapada - 174
%
labutě létají cestou za sluncem, ti, kdo mají
magické síly létají prostorem, moudří však
odlétají z tohoto světa, když přemohli Máru s jeho
armádou

			 Dhammapada - 175
%
této jedné věci nechávaje průchod, člověk, který
vědomě lže, nedbaje onoho světa [po smrti], není
pro něj zla, které by nevykonal

			 Dhammapada - 176
%
lakomci se do světa bohů ne-dostanou, jelikož tito
pošetilci neoceňují štědrost, moudří se však ze
štědrosti radují, a tak budou štastní na onom
světě [po smrti]

			 Dhammapada - 177
%
než svrchovaně vládnout celé Zemi, než vstoupit do
nebeského světa, než panovat celému světu
[vesmíru], plody vstupu do proudu [Dhammy] jsou
lepší [větší]

			 Dhammapada - 178
%
jeho vítězství nemůže být překonáno, jeho
vítězství nemůže obsáhnout nikdo ve světě,
Probuzeného pastvou je nekonečnost, jakým způsobem
bys ho mohl svést z cesty?

			 Dhammapada - 179
%
jeho lepivá spleť toužení již nikdy nemůže svést,
Probuzeného pastvou je nekonečnost, jakým způsobem
bys ho mohl svést z cesty?

			 Dhammapada - 180
%
moudří, kteří se věnují meditačnímu pohroužení a
těší se z klidu odříkání, i bohům jsou drazí,
zcela probuzení a uvědom

			 Dhammapada - 181
%
těžko lze získat lidské zrození, těžký je život
smrtelníků, těžké je [mít možnost] vyslechnout
pravou Dhammu, těžko je [možné zažít] vyvstání
Probuzených

			 Dhammapada - 182
%
nekonání žádného zla, provádění toho, co je
prospěšné, očišťování své mysli, to je učení
Probuzených

			 Dhammapada - 183
%
vytrvalá trpělivost je nejvyšší askezí, odpoutání
je to nejvyšší, říkají Probuzení, není poutníkem
ten, kdo škodí druhým, není asketou ten, kdo
ubližije druhým

			 Dhammapada - 184
%
nemluvit urážlivě a neškodit, ovládat se podle
pravidel cvičení, být střídmý v jídle, prodlévat v
samotě a oddávat se vyšší mysli, to je učení
Probuzených

			 Dhammapada - 185
%
ani deštěm zlaťáků ne-lze dosáhnout ukojení
smyslových požitků, neradostné a strastné jsou
smyslové požitky, to poznal moudrý

			 Dhammapada - 186
%
ani v nebeských smyslových požitcích potěšení
nenalézá ten, jehož potěšením je odstranění
toužení: žák dokonale Probuzeného

			 Dhammapada - 187
%
mnozí útočiště hledají v horách či v lesích, v
zahradách či stromových svatyních: lidé strachem
vyděšení

			 Dhammapada - 188
%
to však nejsou útočiště bezpečná, to nejsou
útočiště nejvyšší, ne ten, kdo k těmto útočištím
jde, od veškeré strasti se osvobodí

			 Dhammapada - 189
%
kdo však k Buddhovi, k Dhammě a k Sangze jako ke
svému útočišti jde a čtyři ušlechtilé pravdy se
správným porozuměním vidí:

			 Dhammapada - 190
%
strast, vznikání strasti, strasti překonání a
ušlechtilou osmičlennou stezku k utišení strasti
vedoucí:

			 Dhammapada - 191
%
to jsou útočiště bezpečná, to jsou útočiště
nejvyšší, kdo k těmto útočištím jde, od veškeré
strasti se osvobodí

			 Dhammapada - 192
%
je obtížné nalézt jedince obdařeného poznáním,
neboť se všude nerodí, kde se takový mudrc zrodí,
té rodině se šťastně daří

			 Dhammapada - 193
%
šťastné je vyvstání Probuzených, šťastné je
vykládání pravé Dhammy, šťastný je soulad Sanghy,
šťastná je askeze těch, kdo jsou v souladu

			 Dhammapada - 194
%
uctí-li někdo ty, kdo jsou úcty hodní, Probuzené
nebo jejich žáky, kteří překonali mentální
rozbujelost a překročili trápení a naříkání,

			 Dhammapada - 195
%
uctí-li ty, kdo jsou takoví, odpoutaní a oproštění
od strachu, je nemožné spočítat jeho zásluhy,
které jsou nezměrné

			 Dhammapada - 196
%
velmi šťastně žijeme mezi nenávistnými bez
nenávisti [zášti], mezi nenávistnými lidmi
prodléváme bez nenávisti

			 Dhammapada - 197
%
velmi šťastně žijeme mezi nemocnými bez nemocí,
mezi nemocnými lidmi prodléváme bez nemocí

			 Dhammapada - 198
%
velmi šťastně žijeme mezi vzrušenými nevzrušeně,
mezi vzrušenými lidmi prodléváme nevzrušeně

			 Dhammapada - 199
%
velmi šťastně žijeme my, kdo nic nemáme, budeme se
živit radostným nadšením jako Zářící bohové

			 Dhammapada - 200
%
vítězství plodí nenávist [zášť], poražený žije
strastně, ten, kdo dosáhl míru, žije šťastně,
neboť odložil stranou vítězství i porážku

			 Dhammapada - 201
%
není ohně, jež by se vyrovnal vášni, není hříchu,
jež by se vyrovnal nenávisti, není utrpení, jež by
se vyrovnalo osobnostním skupinám, není většího
štěstí než je stav míru

			 Dhammapada - 202
%
nenasytnost je největší nemocí, formace jsou
největším utrpením, pro toho, kdo toto poznal v
souladu se skutečností, je odpoutání [vyhasnutí]
největším štěstím

			 Dhammapada - 203
%
[mentální] zdraví je největším ziskem, spokojenost
je největším bohatstvím, důvěra [v Učení] je
největším přítelem, odpoutání [vyhasnutí] je
největším štěstím

			 Dhammapada - 204
%
kdo okusil chuť samoty a chuť klidu, oproštěn od
bídy a zla, zakouší chuť nadšení z Dhammy

			 Dhammapada - 205
%
je dobré vídat ušlechtilé, pobývání s nimi je vždy
šťastné, kdo nemusí vídat pošetilé, může být stále
šťastný

			 Dhammapada - 206
%
kdo s pošetilci se stýká, dlouhou dobu se trápí,
strastná je pošetilců společnost jako
nepřátelů—vždy, moudrých však šťastná je
společnost jako s příbuznými setkání

			 Dhammapada - 207
%
proto [následujte] moudrého, rozumného a dobře
poučeného, vytrvalého v ctnosti a ušlechtilého,
dbalého sých povinností, takového moudrého člověka
následujte, jako měsíc svou dráhu skrze souhvězdí

			 Dhammapada - 208
%
kdo se oddává věcem, kterým by se neměl oddávat a
neoddává se věcem, kterým by se měl oddávat, kdo
opustí pravý cíl kvůli tomu, co je mu milé, bude
závidět těm, kdo se oddávají svému cíli

			 Dhammapada - 209
%
nespojuj se s tím, co je milé ani s tím, co je
nemilé, je utrpení nevidět to, co je milé a vidět
to, co je nemilé

			 Dhammapada - 210
%
proto nechovej nic jako milé, neboť je zlé ztratit
něco milého, u toho již pouta nejsou k nalezení,
komu není nic milé ani nemilé

			 Dhammapada - 211
%
z toho, co je milé se rodí trápení, z toho, co je
milé se rodí strach, kdo se oprostil od toho, co
je milé, pro toho není trápení, natož strachu

			 Dhammapada - 212
%
z toho, co je drahé se rodí trápení, z toho, co je
drahé se rodí strach, kdo se oprostil od toho, co
je drahé, pro toho není trápení, natož strachu

			 Dhammapada - 213
%
z potěšení se rodí trápení, z potěšení se rodí
strach, kdo se oprostil od potěšení, pro toho není
trápení, natož strachu

			 Dhammapada - 214
%
ze smyslových požitků se rodí trápení, ze
smyslových požitků se rodí strach, kdo se oprostil
od smyslových požitků, pro toho není trápení,
natož strachu

			 Dhammapada - 215
%
z toužení se rodí trápení, z toužení se rodí
strach, kdo se oprostil od toužení, pro toho není
trápení, natož strachu

			 Dhammapada - 216
%
kdo je obdařen ctností a viděním, je spravedlivý a
zná pravdu, kdo splnil svůj úkol, ten je lidem
milý

			 Dhammapada - 217
%
v kom se zrodila touha po tom, co nelze popsat a
dotkl se toho svou myslí, koho mysl není spoutána
smyslovými požitky, o tom se říká, že pluje proti
proudu

			 Dhammapada - 218
%
když se člověk po dlouhé nepřítomnosti šťastně
vrátí z daleka domů, jeho příbuzní, přátelé a
druhové se radují z jeho návratu

			 Dhammapada - 219
%
podobně toho, kdo konal záslužné skutky, když
odejde z tohoto světa na onen svět, záslužné
skutky ho uvítají, jako milého příbuzného, jenž se
vrátil domů

			 Dhammapada - 220
%
zanech hněvu, úplně opusť domýšlivost, a překonej
všechna pouta, kdo nelpí na jménu-a-hmotě, toho
nepostihne žádná strast

			 Dhammapada - 221
%
kdo vzmáhající se hněv jako odbržděný povoz
zastaví, toho nazývám vozatajem, ostatní jen drží
otěže

			 Dhammapada - 222
%
bezhněvností překonej hněv, nedobré dobrotou
překonej, překonej lakomce štědrostí a pravdou
lháře

			 Dhammapada - 223
%
mluv pravdu a nepodlehni zlobě, požádán daruj i z
mála, skrze tyto tři věci dojdeš do společnosti
bohů

			 Dhammapada - 224
%
mudrci, kteří zanechali ubližování a stále
ovládají své tělo, dosáhnou neochvějného stavu,
kde dojdou oproštění od trápení

			 Dhammapada - 225
%
ti, kdo jsou vždy bdělí a cvičí se dnem i nocí,
zaměřeni k odpoutání, dojdou k ukončení zákalů

			 Dhammapada - 226
%
i v dávných dobách, Atulo, nejen dnes, byli haněni
ti, kdo nemluví, byli haněni ti, kdo mluví mnoho i
ti, kdo mluví přiměřeně byli haněni, není ve světě
ten, kdo není haněn

			 Dhammapada - 227
%
nebyl a nebude ani nyní není k nalezení ten, kdo
by byl pouze haněn nebo pouze chválen

			 Dhammapada - 228
%
ale ti, kdo jsou inteligentní pochválí toho, u
koho den za dnem pozorují, že jeho jednání je bez
poskvrny a je moudrý, obdařený porozuměním,
ctností a soustředěním

			 Dhammapada - 229
%
kdo je jako zlatý šperk, jak by si mohl zasloužit
hanu, i bohové ho chválí, ba i Brahmou je chválen

			 Dhammapada - 230
%
chraň se tělesného jednání v hněvu, buď vládcem
svého těla, zanech špatného jednání tělem a
praktikuj spránvé jednání tělem

			 Dhammapada - 231
%
chraň se mluvení v hněvu, buď vládcem své řeči,
zanech špatného jednání řečí a praktikuj spránvé
jednání řečí

			 Dhammapada - 232
%
chraň se myšlení v hněvu, buď vládcem svého
myšlení, zanech špatného jednání myslí a praktikuj
spránvé jednání myslí

			 Dhammapada - 233
%
mudrci, kteří ovládají své tělo, kteří ovládají
svou řeč, mudrci, kteří ovládají svou mysl, ti se
zcela a dokonale ovládají

			 Dhammapada - 234
%
jsi nyní jako zežloutlý list, poslové smrti tě již
očekávají, stojíš u výchozí brány a nemáš nic co
by sis vzal na cestu

			 Dhammapada - 235
%
proto si v sobě vytvoř ostrov a rychle usiluj aby
ses stal moudrým, zbavíš-li se poskvrn a nečistot,
přijdeš do nebeské říše ušlechtilých

			 Dhammapada - 236
%
jsi nyní u konce života, dospěl jsi do blízkosti
smrti, není už pro tebe spočinutí a nemáš nic co
by sis vzal na cestu

			 Dhammapada - 237
%
proto si v sobě vytvoř ostrov a rychle usiluj aby
ses stal moudrým, zbavíš-li se poskvrn a nečistot,
nepůjdeš znovu vstříc zrození a stárnutí

			 Dhammapada - 238
%
nechť se moudrý postupně, trošku po trošce, kousek
po kousku tak jako zlatník stříbro, zbavuje
poskvrn

			 Dhammapada - 239
%
jako rezavá skvrna vzniklá ze železa, sama toto
železo stravuje, tak toho, kdo žije zhýrale jeho
vlastní činy přivedou do bědných stavů

			 Dhammapada - 240
%
nerecitování je poskvrnou ústní tradice, netečnost
je poskvrnou domácnosti, poskvrnou krásy je
lenost, nedbalost je poskvrnou ochránce

			 Dhammapada - 241
%
ženu poskvrňuje špatné chování, chamtivost je
poskvrnou dárce, zlé věci jsou poskvrnou na tomto
i na onom světě

			 Dhammapada - 242
%
avšak je ještě větší poskvrna než tyto poskvry,
nevědomost je největší poskvrnou, této poskvrny se
zbavte a budete bez poskvrny, mniši

			 Dhammapada - 243
%
snadný život má nestoudník, který je chytrý jako
vrána, pomlouvá druhé, je úskočný a drzý [nadutý]
a jeho živobytí je pošpiněné

			 Dhammapada - 244
%
ten, kdo zná stud má však těžký život, kdo stále
hledá jen čistotu, není líný ani drzý [nadutý],
jeho živobytí je čisté a je prozíravý

			 Dhammapada - 245
%
když zabíjí živé bytosti, mluví lži, bere ve světě
to, co mu nebylo darováno, chodí za ženou druhého

			 Dhammapada - 246
%
a požívání opojných nápojů když se člověk oddává,
již zde, v tomto světě, si vykopává svůj vlastní
kořen

			 Dhammapada - 247
%
toto milý člověče poznej: zlé stavy postihnou
neukázněného, proto nedopusť aby tě chtivost a
špatnost na dlouhou dobu stáhly do utrpení

			 Dhammapada - 248
%
podle své víry dávají lidé, podle své důvěry, kdo
by se zde rmoutil kvůli jídlu a pití, jež dostali
ostatní, ani ve dne, ani v noci, soustředění ne-
dosáhne

			 Dhammapada - 249
%
kdo však takové [myšlenky] vymýtil, vykořenil a
zcela zavrhl, ať ve dne či v noci, soustředění
dosáhne

			 Dhammapada - 250
%
není ohně, jež by se vyrovnal vášni, není
posedlosti, jež by se vyrovnala nenávisti, není
sítě [pasti], jež by se vyrovnala zaslepenosti,
není proudu, jež by se vyrovnal toužení

			 Dhammapada - 251
%
snadné je vidět chyby druhých, vlastní však těžké
je vidět, druhých chyby jsou probírány jako plevy,
vlastní však skrývány, jako svůj hřích zapírá
podvodník

			 Dhammapada - 252
%
kdo vidí jen chyby druhých a neustále vnímá jejich
provinění, u toho zákaly jen narůstají, je vzdálen
odstranění zákalů

			 Dhammapada - 253
%
[pravá] cesta není v prostoru, [pravý] asketa není
vně [nejeví se navenek], lidé si libují v mentální
rozbujelosti, Tathágatové jsou však prosti
mentální rozbujelosti

			 Dhammapada - 254
%
[pravá] cesta není v prostoru, [pravý] asketa není
vně [nejeví se navenek], [mentální] formace nejsou
věčné, v Probuzených není rozrušenost

			 Dhammapada - 255
%
není spravedlivý ten, kdo správnost neuváženě
posuzuje, co je správné a co je nesprávné - obojí
by měl moudrý rozvážit

			 Dhammapada - 256
%
kdo uváženě, podle Dhammy a nestranně vede druhé,
ten je ochráncem Dhammy a [pravým] mudrcem, ten je
nazýván „spravedlivý“

			 Dhammapada - 257
%
není moudrým ten, kdo toho mnoho namluví, kdo
zajišťuje bezpečí, kdo je prost zášti a prost
strachu, ten je nazýván „moudrý“

			 Dhammapada - 258
%
není držitelem Dhammy ten, kdo toho mnoho namluví,
kdo však třeba jen málo vyslechl, Dhammu však svým
tělem uzřel, ten je držitelem Dhammy, ten není
nedbalý Dhammy

			 Dhammapada - 259
%
není Thérou [Starším] ten, kdo má jen zšedlé vlasy
na hlavě, někdo může být pokročilého věku, a
[přesto] je nazýván „starý hlupák“

			 Dhammapada - 260
%
kdo je však naplněn pravdou a Dhammou, je
nenásilný, ukázněný a zkrocený, ten je mudrcem bez
poskvrny, ten je nazýván „Théra“

			 Dhammapada - 261
%
ani ozdobná mluva, ani půvabný vzhled ne-dělají
dobrého člověka, je-li závistivý, chamtivý a
falešný

			 Dhammapada - 262
%
kdo však takové [vlastnosti] vymýtil, vykořenil a
zcela zavrhl, ten je mudrcem, jenž zanechal
nenávisti, ten je nazýván „dobrý člověk“

			 Dhammapada - 263
%
kdo má jen oholenou hlavu není asketou, nedbá-li
etických zásad a mluví falešně, kdo je obdařen
žádostmi a chtivostí, jak by mohl být asketou?

			 Dhammapada - 264
%
kdo však v sobě utišil zlé vlastnosti, ať malé či
velké, všechny zlé vlastnosti kdo utišil, ten je
nazýván „asketa“

			 Dhammapada - 265
%
není mnichem ten, kdo jen žije z almužních darů
ostatních, kdo praktikuje odporné věci, ten vůbec
není mnichem

			 Dhammapada - 266
%
kdo se však nad dobro i zlo povznesl čistým
životem a kráčí světem s rozvahou, ten je nazýván
„mnich“

			 Dhammapada - 267
%
ten, kdo jen mlčí není mudrcem je-li pošetilý a
nevědoucí, kdo však jako na vahách považuje a
vybírá to nejlepší, ten je moudrý

			 Dhammapada - 268
%
kdo se vyvaruje zlých činů, ten je mudrcem, proto
je mudrcem, kdo zná oba světy, ten je nazýván
„mudrc“

			 Dhammapada - 269
%
není ušlechtilým ten, kdo živým bytostem ubližuje,
kdo neubližuje žádným živým bytostem, ten je
nazýván „ušlechtilý“

			 Dhammapada - 270
%
ne[mysli si], že když jsi dbal etických zásad a
mnoho studoval či získal soustředění nebo pobýval
v odloučení:

			 Dhammapada - 271
%
„dospěl jsem k blaženosti odříkání, kterou
neprožívají obyčejní světští lidé“ - tuto důvěru v
sobě ne-chovej, mnichu, dokud jsi nedosáhl
odstranění zákalů

			 Dhammapada - 272
%
 ze stezek osmičlenná je nejlepší, z pravd čtyři
pravdy, bezvášnivost je nejlepší z věcí [ze
stavů], z dvounohých bytostí ten, kdo je vidoucí

			 Dhammapada - 273
%
jen toto je stezka a není jiné k očištění vidění,
po ní postupujte a Máru oslepíte

			 Dhammapada - 274
%
budete-li po ní postupovat, učiníte konec strasti,
ukazuji tuto stezku, když jsem konečně poznal, jak
vytrhnout šíp [strasti]

			 Dhammapada - 275
%
vy sami musíte vyvinout horlivost, pouze ukazatelé
cesty jsou Tathágatové, ti, kdo postupují po
stezce se osvobodí - dlící v meditačním
pohroužení—z Márových pout

			 Dhammapada - 276
%
všechny formace jsou nestálé, když to někdo moudře
nahlédne, tak se odvrátí od utrpení, to je stezka
k očištění

			 Dhammapada - 277
%
všechny formace jsou strastné, když to někdo
moudře nahlédne, tak se odvrátí od utrpení, to je
stezka k očištění

			 Dhammapada - 278
%
všechny věci [stavy] jsou ne-já, když to někdo
moudře nahlédne, tak se odvrátí od utrpení, to je
stezka k očištění

			 Dhammapada - 279
%
kdo neusiluje, když je čas k úsilí, jsa mladý a
silný se oddává letargii, místo aby byl rozhodné
mysli, jsa líný a letargický, stezku moudrosti
nenalezne

			 Dhammapada - 280
%
kdo hlídá svou řeč a dobře ovládá svou mysl, nechť
ani tělesně neprospěšný čin nevykoná, nechť tyto
tři cesty činu očistí a vzbudí v sobě stezku,
hlásanou zřeci

			 Dhammapada - 281
%
z oddanosti se rodí vědění, bez oddanosti vědění
zaniká, tyto dvě cesty pochopiv - rozvoj a úpadek,
měl by se člověk zařídit tak, aby jeho vědění
vzrůstalo

			 Dhammapada - 282
%
celý les [žádostí] pokácejte, nejen nějaký strom,
z tohoto lesa se rodí strach, když vymýtíte celý
les i s podrostem, budete, mniši, odpoutaní
[vyhaslí]

			 Dhammapada - 283
%
dokud není vymýcen i podrost [žádostí] - byť
nepatrný—muže po ženě, jeho mysl je k ní
připoutaná jako mléko sající tele ke své matce

			 Dhammapada - 284
%
vymyť sebelásku, jako bys na podzim vytrhl lilii,
rozviň tuto stezku k míru a k odpoutání
[vyhasnutí], kterou vykládá Blažený

			 Dhammapada - 285
%
„zde strávím dobu dešťů, zde zimu, zde léto“ - tak
uvažuje pošetilec, který nechápe nebezpečí

			 Dhammapada - 286
%
kdo je opojen svými potomky a majetkem, člověk s
ulpívající myslí, jako na spící vesnici velká
povodeň , tak na něj přijde a uchvátí ho smrt

			 Dhammapada - 287
%
ani synové nejsou ochranou, ani otec či jiní
blízcí, koho uchopí ukončitel životů, nemá již
ochrany u příbuzných

			 Dhammapada - 288
%
pochopiv tento určující smysl, moudrý a ctností
střežený člověk, stezku vedoucí k odpoutání
[vyhasnutí] nechť rychle očistí

			 Dhammapada - 289
%
je-li možné opuštěním omezeného štěstí spatřit
rozsáhlé štěstí, pak moudrý opustí omezené štěstí
aby spatřil rozsáhlé štěstí

			 Dhammapada - 290
%
kdo způsobuje ostatním utrpení, v touze po
vlastním štěstí, zaplete se do spleti nenávisti a
z této nenávisti [zášti] se nevyprostí

			 Dhammapada - 291
%
ti, kdo odmítají to, co by měli dělat a dělají to,
co by neměli dělat - drzí a nedbalí - u těch
zákaly jen narůstají

			 Dhammapada - 292
%
ale ti, kdo jsou správně upevnění, stále si
uvědomují tělo, neprovádějí to, co by neměli a
vytrvale konají to, co by měli, uvědomělí a jasně
chápající - ti dojdou k ukončení zákalů

			 Dhammapada - 293
%
když zabil matku [žádostivost] a otce [klam „já“],
dva bojovné krále [víru ve věčnou existenci a víru
v úplný zánik], a zničil království a jeho poddané
[šest smyslových základen a vášeň], putuje bráhman
prost strázně

			 Dhammapada - 294
%
když zabil matku [žádostivost] a otce [klam „já“],
dva učené krále [víru ve věčnou existenci a víru v
úplný zánik], když zabil pětici tygrů [pět
mentálních překážek], putuje bráhman prost strázně

			 Dhammapada - 295
%
jsou probuzení, zcela probuzení - vždy—Gótamovi
žáci, kteří si dnem i nocí stále uvědomují
[připomínají] Buddhu

			 Dhammapada - 296
%
jsou probuzení, zcela probuzení - vždy—Gótamovi
žáci, kteří si dnem i nocí stále uvědomují Dhammu

			 Dhammapada - 297
%
jsou probuzení, zcela probuzení - vždy—Gótamovi
žáci, kteří si dnem i nocí stále uvědomují Sanghu

			 Dhammapada - 298
%
jsou probuzení, zcela probuzení - vždy—Gótamovi
žáci, kteří si dnem i nocí stále uvědomují tělo

			 Dhammapada - 299
%
jsou probuzení, zcela probuzení - vždy—Gótamovi
žáci, kteří dnem i nocí těší svou mysl
neubližováním

			 Dhammapada - 300
%
jsou probuzení, zcela probuzení - vždy—Gótamovi
žáci, kteří dnem i nocí těší svou mysl
[meditačním] rozvíjením

			 Dhammapada - 301
%
je těžké odejít do bezdomoví a nalézt v tom
uspokojení, těžký a strastný je život hospodáře,
strastné je pobývání mezi cizími lidmi, poutník
[životy] je stále stíhán strastmi, proto nebuďte
jen poutníky [životy], nedejte se stále stíhat
strastmi

			 Dhammapada - 302
%
kdo je obdařen důvěrou a ctností, dosáhne slávy a
bohatství, kamkoli přijde, tam bude poctěn

			 Dhammapada - 303
%
kdo je naplněný mírem, šíří jas již z dálky, jako
zasněžený vrcholek, nemírný [nectnostný] však není
zřetelný ani z blízka, jako šíp vystřelený v noci

			 Dhammapada - 304
%
kdo sám usedá a sám uléhá, sám se prochází a není
pohodlný [líný], kdo sám sebe krotí [ovládá], bude
spokojený v lesích

			 Dhammapada - 305
%
ti, kdo říkají nepravdu [lžou] odcházejí do pekla,
stejně jako ti, kdo něco udělají a říkají:
„neudělal jsem to“ [zapírají], oba si po smrti
budou rovni - na onom světě—tito lidé nízkého
konání

			 Dhammapada - 306
%
mnozí z těch, kdo se oděli oranžovým rouchem mají
zlou povahu a jsou neukáznění, tito zlí se díky
svým zlým činům znovuzrodí v pekle

			 Dhammapada - 307
%
lepší je spolknout železnou kouli, rozžhavenou
jako planoucí oheň, než takto pojídat nectnostně a
neukázněně almužní jídlo kraje

			 Dhammapada - 308
%
do čtyř stavů nedbalý muž, který svádí ženu
druhého upadne: nahromadění viny [hříchu],
neklidný spánek, zatřetí hanlivá pověst a začtvrté
peklo

			 Dhammapada - 309
%
kromě nahromadění viny [hříchu] a zlého budoucího
stavu jsou oba vystrašení i během krátké doby
potěšení, neboť i král za to uvaluje těžký trest,
proto by muž neměl svádět ženu druhého

			 Dhammapada - 310
%
jako ostrá tráva, je-li špatně uchopena, tu ruku
pořeže, tak i špatně pojímaný asketický život tě
svrhne do pekla

			 Dhammapada - 311
%
nějaký ledabyle vykonaný čin, nějaký nečistý zvyk
nebo pochybně vedený svatý život nepřinese velké
plody

			 Dhammapada - 312
%
co je třeba vykonat, to konejte upevněně a
usilovně, neboť ledabylý odchod do bezdomoví zvedá
nejvíce prachu

			 Dhammapada - 313
%
je lepší nevykonat špatný čin, neboť špatný čin
[tě] poté spálí, lepší je vykonat dobrý čin, neboť
ten [tě] nespálí

			 Dhammapada - 314
%
jako město na hranici země je střeženo uvnitř i
zvenku, tak i vy střežte sami sebe, ani okamžik
nepropásněte, ti, kdo na okamžik poleví, se pak
trápí, když do pekla se dostanou

			 Dhammapada - 315
%
ti, kdo se hanbí za to, co hanebné není a nehanbí
se za to, co hanebné je, přijímají špatné názory,
tyto bytosti kráčí do bědných stavů

			 Dhammapada - 316
%
ti, kdo vidí nebezpečí v tom, co nebezpečné není a
nevidí nebezpečí v tom, co nebezpečné je,
přijímají špatné názory, tyto bytosti kráčí do
bědných stavů

			 Dhammapada - 317
%
ti, kdo vidí chybu v tom, co chybou není a nevidí
chybu v tom, co chybou je, přijímají špatné
názory, tyto bytosti kráčí do bědných stavů

			 Dhammapada - 318
%
avšak ti, kdo rozpoznají chybu jakožto chybu a
bezchybnost jakožto bezchybnost, přijímají správné
názory, tyto bytosti kráčí do šťastných stavů

			 Dhammapada - 319
%
tak jako slon v bitvě z luku vystřelený šíp - je
třeba snášet urážky, neboť mnoho lidí je
nectnostných

			 Dhammapada - 320
%
zkrocený [slon] je voděn i ve shromáždění, na
zkroceného [slona] usedne i král, i mezi lidmi je
nejlepší ten, kdo je zkrocený, kdo umí snášet
urážky

			 Dhammapada - 321
%
je skvělé [umět] zkrotit muly, ušlechtilé sindhské
koně či statné velké slony, skvělejší je však
[umět] zkrotit sám sebe

			 Dhammapada - 322
%
neboť nelze na žádném z těchto prostředků dojít do
onoho kraje, kam noha nevkročí, kam jen ten, kdo
sám sebe dobře zkrotil, skrze své zkrocení dojde

			 Dhammapada - 323
%
Dhanapálako, slona, který je v době říje, je těžké
udržet, je-li upoután, nepožije ani sousta,
vzpomíná na sloní les a na slony

			 Dhammapada - 324
%
kdo je malátný, přejídá se a ospale se povaluje
jako velký vepř na krmníku - takový tupec vstupuje
do lůna znovu a znovu

			 Dhammapada - 325
%
dříve se tato toulavá mysl zatoulala kamkoli se jí
zachtělo, kdekoli jí bylo libo a příjemno, ode
dneška ji však budu důkladně držet na uzdě, tak
jako chomout drží slona v říji

			 Dhammapada - 326
%
radujte se z dbalosti, a dobře chraňte svou mysl,
pozvedněte se z blátivé cesty jako slon z bahna do
něhož zapadl

			 Dhammapada - 327
%
jestliže získáš bystrého přítele, souputníka,
který má dobré chování a je prozíravý, pak,
překonávaje všechna nebezpečí, putuj s ním, s
potěšenou a uvědomělou myslí

			 Dhammapada - 328
%
jestliže nezískáš bystrého přítele, souputníka,
který má dobré chování a je prozíravý, pak, jako
král, který opouští své poražené království, putuj
sám, jako osamělý slon lesem Mátanga

			 Dhammapada - 329
%
putovat sám je lepší, není radno spolčovat se s
pošetilci, proto putuj sám, nekonaje zlo,
bezstarostný, jako osamělý slon lesem Mátanga

			 Dhammapada - 330
%
ve vzniklé nouzi mít přátele je štěstím,
spokojenost s jakýmikoliv potřebami je štěstím,
zásluhy na konci života jsou štěstím, opuštění
veškeré strasti je štěstím

			 Dhammapada - 331
%
štěstím ve světě je úcta k matce, stejně tak úcta
k otci je štěstím, štěstím ve světě je úcta k
asketům, stejně tak úcta k bráhmanům je štěstím

			 Dhammapada - 332
%
štěstím je ctnostný život až do stáří, štěstím je
upevněná důvěra, štěstím je nabytí moudrosti,
nekonání zla je štěstím

			 Dhammapada - 333
%
u člověka, který žije nedbale, toužení vzrůstá
jako popínavá rostlina, plave jen sem a tam [z
života do života], toužebně vyhledávaje plody,
jako opice v lese

			 Dhammapada - 334
%
koho přemůže toto hrubé a lepivé toužení ve světě,
u toho trápení narůstá jako tráva po dešti

			 Dhammapada - 335
%
kdo však přemůže toto hrubé toužení ve světě, z
něhož je těžké se vymanit, od toho trápení odpadne
jako kapky vody z lotosového květu

			 Dhammapada - 336
%
toto vám říkám: blaze vám, zde shromážděným, kteří
vytrhnete kořen svého toužení, tak jako sběrač
vonných kořínků trávu, nedopusťte aby vás—tak jako
říční proud rákos - Mára lámal [ničil] znovu a
znovu

			 Dhammapada - 337
%
jako nepoškozený silný kořen uťatého stromu znovu
vyroste, tak ze sklonu k toužení, není-li
vykořeněn, vyvstává toto utrpení, znovu a znovu

			 Dhammapada - 338
%
u koho je šestatřicet proudů [smyslnosti]
vyvěrajících z toho, co je příjemné, mohutných,
toho tento tok odplaví [do strastného stavu], tyto
zhoubné názory a myšlenky [motivy] spočívající na
vášni

			 Dhammapada - 339
%
tyto proudy tečou všude, popínavé rostliny [vášně]
vypučí, když se uchytí, vidíš-li jak se taková
popínavá rostlina rodí, její kořen moudře vytrhni

			 Dhammapada - 340
%
uvolněné a bez zábran jsou lidské radosti, ti, kdo
hledají štěstí v příjemnostech, vskutku tito lidé
podléhají zrození a stárnutí

			 Dhammapada - 341
%
touhu upřednostňující lidé se chvějí jako polapený
zajíc, spoutáni a svázáni pouty, přicházejí k
utrpení, znovu a znovu, po dlouhou dobu

			 Dhammapada - 342
%
touhu upřednostňující lidé se chvějí jako polapený
zajíc, proto by měl tuto touhu odstranit mnich,
který si přeje být oproštěn od vášně

			 Dhammapada - 343
%
když vymítil podrost, ale zůstal obklopen lesem
[žádostí], ač mohl být vysvobozen z lesa, znovu se
do lesa vrací, pohleď na tohoto člověka, ač mohl
být vysvobozen, znovu se ke svým poutům vrací

			 Dhammapada - 344
%
není pevné pouto, říkají mudrcové, které je ze
železa, ze dřeva či z travních vláken, je to
zalíbení v klenotech a špercích a toužení po
ženách a dětech [potomcích]

			 Dhammapada - 345
%
pevné je to pouto, říkají mudrcové, které stahuje
dolů, je poddajné a je těžké se z něj vyprostit,
proto jej odetli a odešli do bezdomoví, prosti
toužení opustili příjemné smyslné požitky

			 Dhammapada - 346
%
ti, kdo se radují z vášně, padají do jejího
proudu, jako pavouk do sítě, kterou sám vyrobil,
proto ji mudrci odetli a odešli, prosti toužení
opustili veškerou strast

			 Dhammapada - 347
%
oprosti se od toho, co je před tebou i od toho, co
je za tebou, oprosti se i od toho, co je mezi tím
a překroč bytí, s myslí od všeho osvobozenou již
nepůjdeš znovu vstříc zrození a stárnutí

			 Dhammapada - 348
%
u člověka s rozrušenými myšlenkami a silnou vášní,
který nazírá jen [tělesnou] krásu, velmi vzrůstá
toužení, jen si tím upevňuje pouta

			 Dhammapada - 349
%
kdo se však těší utišováním myšlenek, a medituje
nad [tělesnou] odporností, vždy uvědomělý, ten
učiní konec, ten odetne Márova pouta

			 Dhammapada - 350
%
kdo došel cíle a je beze strachu, prost toužení a
bez poskvrny, ten vytrhl šípy bytí a je vtělen
naposledy

			 Dhammapada - 351
%
kdo je prost toužení a bez lpění, je obeznámen s
texty - se skladbu slov - zná které předcházejí a
které je následují, ten je vtělen naposledy, o tom
se říká, že je velký člověk s velkou moudrostí

			 Dhammapada - 352
%
všechno jsem přemohl, všechno jsem poznal, na
žádných věcech [stavech] nelpím, všeho jsem
zanechal a jsem osvobozen odstraněním toužení: sám
jsem to přímo poznal, koho bych měl nazvat svým
učitelem?

			 Dhammapada - 353
%
všechny dary předčí dar Dhammy, všechny chutě
předčí chuť Dhammy, všechny radosti předčí radost
z Dhammy, odstranění toužení předčí všechno
utrpení

			 Dhammapada - 354
%
požitky [bohatství] ničí nemoudrého člověka, ne
toho, kdo hledá druhý břeh, z touhy po požitcích
[bohatství] nemoudrý člověk ničí ostatní i sebe

			 Dhammapada - 355
%
plevel ničí pole, vášeň ničí tyto lidi, proto—těm,
kdo jsou prosti vášně - dávání přináší velké plody

			 Dhammapada - 356
%
plevel ničí pole, nenávist ničí tyto lidi,
proto—těm, kdo jsou prosti nenávisti - dávání
přináší velké plody

			 Dhammapada - 357
%
plevel ničí pole, zaslepenost ničí tyto lidi,
proto—těm, kdo jsou prosti zaslepenosti - dávání
přináší velké plody

			 Dhammapada - 358
%
plevel ničí pole, žádostivost ničí tyto lidi,
proto—těm, kdo jsou prosti žádostivosti - dávání
přináší velké plody

			 Dhammapada - 359
%
ovládat své oko [zrak] je dobré, je dobré ovládat
své ucho [sluch], ovládat svůj nos [čich] je
dobré, je dobré ovládat svůj jazyk [chuť]

			 Dhammapada - 360
%
ovládat své tělo je dobré, je dobré ovládat svou
řeč, ovládat svou mysl je dobré, je dobré zcela se
ovládat, zcela se kontrolující mnich od veškeré
strasti se osvobodí

			 Dhammapada - 361
%
kdo ukázní své ruce, ukázní své nohy, ukázní svou
řeč, nanejvýš se ukázní - v niterné radosti,
soustředěný a spokojený v samotě—ten je nazýván
mnichem

			 Dhammapada - 362
%
mnich, který ukázní svá ústa, recituje bez
rozrušení [nepovýšeně] a objasňuje smysl Dhammy -
sladká je jeho řeč

			 Dhammapada - 363
%
Dhammou se těšící, z Dhammy se radující, Dhammu
zkoumající, Dhammu si připomínající mnich od dobré
Dhammy neodpadne

			 Dhammapada - 364
%
nemysli na vlastní zisk, nežij v závisti vůči
ostatním, mnich, který závidí ostatním,
soustředění nedosáhne

			 Dhammapada - 365
%
i když mnich nenabyl zisku, na vlastní zisk
nemyslí, toho i bohové chválí, kdo žije čistě a
nepolevuje v úsilí

			 Dhammapada - 366
%
jakékoli jméno-a-hmotu, kdo nepovažuje za své
vlastní, a kvůli tomu, co není se netrápí, ten je
nazýván mnichem

			 Dhammapada - 367
%
v laskavosti prodlévající mnich, povznešený
Buddhovým učením, dosáhne stavu míru: štěstí
utišení formací

			 Dhammapada - 368
%
vyprázdni, mnichu, tento člun, prázdný pro tebe
bude lehčí, odetneš-li vášeň a nenávist, dojdeš
tím k odpoutání

			 Dhammapada - 369
%
odetni pět [nižších pout], zanech pět [vyšších
pout] a rozviň přednostně pět [řídících
schopností], mnich, který překonal pět
připoutaností je nazýván „ten, kdo překročil
záplavu“

			 Dhammapada - 370
%
cvič meditační pohroužení, mnichu, nebuď nedbalý,
nenech svou mysl potulovat u pramenů smyslnosti,
nespolkni z nedbalosti tuto žhavou železnou kouli,
aby ses nespálil a nenaříkal: „to je utrpení“

			 Dhammapada - 371
%
není meditační pohroužení u toho, kdo postrádá
moudrost, není moudrost u toho, kdo postrádá
meditační pohroužení, kdo je však obdařen
meditačním pohroužením i moudrostí, ten je již v
blízkosti odpoutání

			 Dhammapada - 372
%
do prázdného příbytku vstupuje mnich, který má
mysl naplněnou mírem, zakouší radost, kterou
nezakouší obyčejní lidé, ten, kdo správně a jasně
vidí Dhammu

			 Dhammapada - 373
%
kdo správně pozná [zakusí] jakým způsobem
osobnostní skupiny vznikají a zanikají, ten získá
nadšení a radost, neboť tím pozná bezsmrtný stav

			 Dhammapada - 374
%
toto jsou první kroky moudrého mnicha, zde [v
tomto učení]: střežení svých smyslů a spokojenost,
sebekontrola podle pravidel cvičení, sdružování se
s dobrými přáteli, čistý život a nepolevování v
úsilí,

			 Dhammapada - 375
%
měl by mít přátelské zůsoby a být zkušený v
jednání, tím bude naplněn radostí a učiní konec
utrpení

			 Dhammapada - 376
%
jako jasmín květů uvadlých se zbavuje, tak vášně a
nenávisti zcela se zbavte, mniši

			 Dhammapada - 377
%
kdo má mírné [klidné] tělo a mírnou řeč, je mírný
a dobře soustředěný, mnich, který opustil světské
návnady, ten je nazýván „umírněný“

			 Dhammapada - 378
%
sám sebe napravuj [napomínej], sám sebe zkoumej,
když střeží sám sebe a je uvědomělý, bude mnich
prodlévat blaženě

			 Dhammapada - 379
%
každý je sám sobě ochráncem, každý je sám sobě
vůdcem, proto bys měl ukáznit sám sebe, jako
chovatel svého skvělého koně

			 Dhammapada - 380
%
radostí naplněný mnich, povznešený Buddhovým
učením, dosáhne stavu míru: štěstí utišení formací

			 Dhammapada - 381
%
když mladý mnich bojuje [usiluje] v Buddhově
učení, ozáří tento svět, jako z mraků vynořivší se
měsíc

			 Dhammapada - 382
%
s odvahou odetni [zastav] proud [vznikání] a
zavrhni smyslové požitky, bráhmane, s poznáním
ukončení formací poznáš to, co je nestvořené,
bráhmane

			 Dhammapada - 383
%
když tyto dvě věci bráhman překročí, pak všechna
jeho pouta dojdou k ukončení—u toho, kdo je
vědoucí

			 Dhammapada - 384
%
pro koho již onen svět ani tento svět, ani onen-i-
tento svět neexistuje [není k nalezení], je prostý
úzkosti a zbavený pout, toho nazývám bráhmanem

			 Dhammapada - 385
%
kdo dlí bez poskvrn v meditačním pohroužení, kdo
splnil svůj úkol a je prostý zákalů, kdo dosáhl
nejvyššího cíle, toho nazývám bráhmanem

			 Dhammapada - 386
%
slunce září ve dne, měsíc svítí v noci, bojovník
září ve své zbroji, bráhman září v meditačním
pohroužení, avšak po celý [každý] den i noc září
svým jasem Probuzený

			 Dhammapada - 387
%
„bráhman“ proto, že se zbavil zla, „asketa“ proto
je někdo nazýván, že žije správně, že opustil
vlastní poskvrnění, proto je někdo nazýván „ten,
kdo opustil [odešel]“

			 Dhammapada - 388
%
nechť nikdo neudeří bráhmana a bráhman nechť
nepovolí svému hněvu, hanba tomu, kdo napadne
bráhmana, větší hanba, když ten povolí svému hněvu

			 Dhammapada - 389
%
nic není pro bráhmana lepší než pevně ovládaná
mysl vůči tomu, co je milé, a do jaké míry se
odvrátí od ubližování, do té míry se utiší jeho
utrpení

			 Dhammapada - 390
%
kdo tělesně, slovně a mentálně nekoná špatné
skutky, ovládá se v těchto třech způsobech, toho
nazývám bráhmanem

			 Dhammapada - 391
%
od koho jsi byl poučen v Dhammě, vyložené dokonale
Probuzeným, toho chovej v náležité úctě, jako
bráhman obětní oheň

			 Dhammapada - 392
%
ani splétáním vlasů, ani rodem ani zrozením se
nikdo nestane bráhmanem, v kom je však pravda a
Dhamma, ten je čistým, ten je bráhmanem

			 Dhammapada - 393
%
k čemu je ti splétání vlasů, nemoudrý člověče, k
čemu je ti plášť z antilopí kůže?, uvnitř jsi
zamotaný, navenek uhlazený

			 Dhammapada - 394
%
kdo se obléká do odhozených hadrů, je vyhublý až
mu vystupují žíly a osamotě dlí v lesích v
meditačním pohroužení, toho nazývám bráhmanem

			 Dhammapada - 395
%
nenazývám někoho bráhmanem podle toho z jakého
lůna, z jaké matky se zrodil, nazýván ctěným
učitelem [vykladačem] je ten, kdo nic nemá - kdo
na ničem nelpí, toho nazývám bráhmanem

			 Dhammapada - 396
%
kdo odetnul všechna pouta, není rozrušený a je
oproštěn od připoutanosti, toho nazývám bráhmanem

			 Dhammapada - 397
%
kdo odetnul popruh a řemen, otěž a uzdu, odstranil
závoru a je probuzený, toho nazývám bráhmanem

			 Dhammapada - 398
%
kdo napadení, rány i pouta snáší prost zloby a
jeho silou je síla trpělivosti, toho nazývám
bráhmanem

			 Dhammapada - 399
%
kdo je prost hněvu a dbalý svých povinností, dbalý
ctnosti a prost pýchy, kdo je zkrocený a je vtělen
naposledy, toho nazývám bráhmanem

			 Dhammapada - 400
%
jako voda na lotosovém listě či hořčičné semínko
na hrotu jehly, kdo na smyslových požitcích
neulpí, toho nazývám bráhmanem

			 Dhammapada - 401
%
kdo vzhledem k utrpení poznává, že ho právě zde,
sám pro sebe ukončil, kdo odložil břemeno a je
odpoután, toho nazývám bráhmanem

			 Dhammapada - 402
%
mudrce s hlubokou moudrostí, který rozezná co je
stezka a co není stezka, který dosáhl nejvyššího
cíle, toho nazývám bráhmanem

			 Dhammapada - 403
%
kdo se nesdružuje s hospodáři ani s poutníky bez
domova, kdo žije v bezdomoví a má málo přání, toho
nazývám bráhmanem

			 Dhammapada - 404
%
kdo zanechal násilí [odložil hůl] vůči živým
bytostem, ať bázlivým či statečným, kdo nezabíjí
ani nenavádí ostatní k zabíjení, toho nazývám
bráhmanem

			 Dhammapada - 405
%
kdo je prost nepřátelství mezi nepřáteli, mezi
násilníky je umírněný [odpoutaný] a mezi
ulpívajícími je prost lpění, toho nazývám
bráhmanem

			 Dhammapada - 406
%
od koho vášeň i nenávist, domýšlivost i pohrdavost
odpadla jako hořčičné semínko z hrotu jehly, toho
nazývám bráhmanem

			 Dhammapada - 407
%
kdo ne-hrubá, poučná a pravdivá slova pronáší, kdo
nikoho neuráží, toho nazývám bráhmanem

			 Dhammapada - 408
%
kdo zde—ať dlouhé či krátké, malé či velké, krásné
či ošklivé - ve světě nebere nic nedarovaného,
toho nazývám bráhmanem

			 Dhammapada - 409
%
u koho není k nalezení touha po tomto světě či po
onom světě [po smrti], kdo je zbaven touhy a je
odpoutaný, toho nazývám bráhmnem

			 Dhammapada - 410
%
u koho není k nalezení místo jeho lpění a je prost
pochybností díky konečnému poznání, kdo dosáhl
hlubiny bezsmrtnosti, toho nazývám bráhmanem

			 Dhammapada - 411
%
kdo zde [v tomto světě] dobro i zlo, obě tato
lpění překonal a je prost trápení, bez poskvrny,
čistý, toho nazývám bráhmanem

			 Dhammapada - 412
%
kdo je jako měsíc, neposkvrněný a čistý, čirý a
klidný, kdo zcela odstranil zalíbení v bytí, toho
nazývám bráhmanem

			 Dhammapada - 413
%
kdo tuto nebezpečnou a obtížnou cestu, koloběh
životů a zaslepenost překonal, kdo překročil na
druhý břeh a dlí v meditačním pohroužení, kdo je
prost žádostí, prost pochybností, odpoutaný skrze
neulpívání, toho nazývám bráhmanem

			 Dhammapada - 414
%
kdo zde, opustiv smyslné požitky, odejde z domova
do bezdomoví, kdo zcela ukončil [odstranil]
smyslné bytí, toho nazývám bráhmanem

			 Dhammapada - 415
%
kdo zde, opustiv toužení, odejde z domova do
bezdomoví, kdo zcela ukončil [odstranil] toužení
po bytí, toho nazývám bráhmanem

			 Dhammapada - 416
%
kdo opustil lidská pouta a překonal i pouta
nebeská, kdo je zbaven všech pout, toho nazývám
bráhmanem

			 Dhammapada - 417
%
kdo opustil libost i nelibost, kdo je vychladlý a
prostý přivlastňování, kdo je hrdinou, jenž
přemohl celý svět, toho nazývám bráhmanem

			 Dhammapada - 418
%
kdo zná zanikání [odcházení] bytostí a jejich
znovuvyvstávání, v celistvosti, kdo je bez lpění,
blažený a probuzený, toho nazývám bráhmanem

			 Dhammapada - 419
%
ten, jehož směr [místo určení] neznají bohové,
nebešťané ani lidé, kdo je oproštěný od zákalů,
zasloužilý, toho nazývám bráhmanem

			 Dhammapada - 420
%
pro koho je minulost, budoucnost i to, co je mezi
tím nicotou, kdo na ničem nelpí, toho nazývám
bráhmanem

			 Dhammapada - 421
%
kdo je vůdce a ušlechtilý hrdina, kdo je velkým
zřecem, jenž nad vším zvítězil, kdo je prost
žádostí, očištěný od zla a probuzený, toho nazývám
bráhmanem

			 Dhammapada - 422
%
kdo své dřívější životy poznal a nebeské světy i
místa utrpení uzřel, kdo ukončení zrozování dosáhl
a je mudrcem s dokonalým přímým poznáním, kdo
dovršil vše, co lze dovršit, toho nazývám
bráhmanem

			 Dhammapada - 423
%
