Naturæ a mente principium ducunt, mens est potior
pars earum, e mente constant; si (quis) mente
inquinata aut loquitur aut agit, tum eum sequitur
dolor, ut rota (bovis) vehentis pedem.

			 Dhammapada - 1
%
Naturæ a mente etc.; si (quis) mente serena aut
loquitur aut agit, tum eum sequitur gaudium ut
umbra non decedens.

			 Dhammapada - 2
%
“Conviciis me obruit, vim mihi intulit, vicit me,
spoliavit me;” qui isto (animo) sese induunt,
iracundia eorum non sedatur.

			 Dhammapada - 3
%
Conviciis etc.; qui isto (animo) sese non induunt,
iracundia in iis sedatur.

			 Dhammapada - 4
%
Non enim iracundiâ iracundiæ sedantur hic unquam,
placabilitate vero sedantur; hæc lex æterna.

			 Dhammapada - 5
%
Improbi non intelligunt: nos hic moriemur; qui
vero hoc comprehendunt, tum (eorum) sedantur
jurgia.

			 Dhammapada - 6
%
Jucunda spectantem viventem, sensus non coercentem
et in cibo modi necsium, socordem, viribus
destitutum, eum certe superat Máras, ventus
arborem sicut infirmam.

			 Dhammapada - 7
%
Jucunda non spectantem viventem, sensus bene
coercentem et in cibo modum noscentem, fidem
habentem, intentis viribus præditum, eum certe non
superat Máras, ventus saxeum velut montem.

			 Dhammapada - 8
%
Cupiditate non liber qui luteam vestem induere
vult, temperantia et probitate privatus, non ille
lutea (veste) dignus est.

			 Dhammapada - 9
%
Qui vero cupiditatem respuit, virtutibus bene
instructus, temperantia et probitate præditus,
ille certe lutea veste dignus est.

			 Dhammapada - 10
%
In eo, quod non essentiale, essentiam opinantes
atque in essentia non-essentiale videntes, hi
essentiam non adeunt, falsi studii participes.

			 Dhammapada - 11
%
Essentiam vero essentiam habentes, et non-
essentiale non-essentiale, hi essentiam adeunt,
veri studii participes.

			 Dhammapada - 12
%
Sicut domum male tectam pluvia perrumpit, ita
meditatione destitutam cogitationem cupido
perrumpit.

			 Dhammapada - 13
%
Sicut domum bene tectam pluvia non perrumpit, ita
meditabundam cogitationem cupido non perrumpit.

			 Dhammapada - 14
%
In hoc ævo moeret, morte obita moeret malum
patrans, utrobique moeret; ille moeret, ille
contristatur videns miseriam facinoris sui.

			 Dhammapada - 15
%
In hoc ævo gaudet, morte obita gaudet qui bonum
perfecit, utrobique gaudet; ille gaudet, ille
valde gaudet videns munditiam facinoris sui.

			 Dhammapada - 16
%
In hoc ævo cruciatur, morte obita cruciatur malum
patrans, utrobique cruciatur; “malum a me
peractum,” ita (cogitans) cruciatur, magis
cruciatur tartarum ingressus.

			 Dhammapada - 17
%
In hoc ævo gaudet, morte obita gaudet qui bonum
perfecit, utrobique gaudet; “bonum a me peractum,”
ita (cogitans) gaudet, magis gaudet coelum
ingressus.

			 Dhammapada - 18
%
Multa quoque si salutaria loquens ea non facit vir
socors, bubulcus velut vaccas aliorum numerans,
communitatis non fit particeps.

			 Dhammapada - 19
%
Pauca quoque si (quis) salutaria loquens secundum
legem vitam degit, et cupidinem et odium (et)
perturbationem animi relinquens, plane sapiens,
cogitatione bene liberata præditus, nihil appetens
vel hic vel illic, is communitatis fit particeps.

			 Dhammapada - 20
%
Vigilantia immortalitatis via (est), socordia
mortis via; vigiles non moriuntur, qui socordes,
quasi mortui (sunt).

			 Dhammapada - 21
%
Hoc distincte cognoscentes vigilantiæ gnari
vigilantia gaudent, nobilium sorte lætantes.

			 Dhammapada - 22
%
Hi meditabundi, perseverantes, semper fortibus
viribus præditi, sapientes attingunt Nibbánum,
felicitatem summam.

			 Dhammapada - 23
%
Connitentis, recordantis, candide laborantis,
considerate agentis sese continentisque, pie
viventis, vigilantis gloria adaugescit.

			 Dhammapada - 24
%
(Virium) intentione, vigilantia, continentia et
temperantia sapiens faciat (sibi) insulam, quam
torrens non obruat.

			 Dhammapada - 25
%
Socordiam secantur stulti, insipientes homines;
vigilantiam vero sapiens ut thesaurum optimum
servat.

			 Dhammapada - 26
%
Ne (quis) socordiam sectetur, ne amoris et
voluptatis familiaritatem, vigil enim meditans
amplum gaudium adipiscitur.

			 Dhammapada - 27
%
Socordiam vigilantia quum dispellit intelligens
(vir, tum), cognitionis palatio ascenso, moeroris
expers vulgus moerore afflictum, velut in monte
stans stantes in terra, sapiens stultos despicit.

			 Dhammapada - 28
%
Promptus inter socordes, inter sopitos pervigil,
invalidum equum sicut agilis equus (præcurrit),
præcurrens, vadit bene sapiens.

			 Dhammapada - 29
%
Vigilantia Maghavan deorum principatum adeptus
est; vigilantiam celebrant, socordia semper
increpatur.

			 Dhammapada - 30
%
Vigilantia gaudens bhikkhus (mendicus), socordiam
timens, vincula parva magnaque vincens, ignis
velut perit.

			 Dhammapada - 31
%
Vigilantia gaudens mendicus, socordiam metuens,
perditioni non obnoxius est, in propinquo Nibbáni
(versans).

			 Dhammapada - 32
%
Luxuriantem, fluctuantem cogitationem, custoditu
difficilem, coercitu difficilem, rectam reddit
sapiens, sagittam velut faber sagittarius.

			 Dhammapada - 33
%
Piscis velut in terram conjectus ex aquæ domicilio
ablatus, palpitat hæc cogitatio regno Máræ
relinquendo.

			 Dhammapada - 34
%
Refrenatu difficilis, levis, quolibet sese
præcipitantis cogitationis coercitio salutaris
(est), cogitatio domita gaudium affert.

			 Dhammapada - 35
%
Observatu difficilem, valde idoneam, quolibet
delabentem cogitationem custodiat sapiens,
cogitatio custodita gaudium affert.

			 Dhammapada - 36
%
Effuse vagantem, in solitudine versantem,
incorporalem, in (cordis) latebris habitantem
cogitationem qui cohibebunt, e Máræ vinculis
liberabuntur.

			 Dhammapada - 37
%
Cogitatione inconstantis, veram legem non
cognoscentis, (animi) tranquillitate vacillantis
intellectus plenitudinem non attingit.

			 Dhammapada - 38
%
Cogitatione non rigida præditi, integram mentem
habentis, bono maloque vacui, vigilantis non est
metus.

			 Dhammapada - 39
%
Vasi simile corpus hoc agnoscens, arci similem
cogitationem hanc sistens, subigat (sapiens) Máram
intellectus armis, victumque custodiat, domicilio
liber sit.

			 Dhammapada - 40
%
Intra breve tempus, heu, hoc corpus humi jacebit
vile, judicii expers, inutilis velut surculus.

			 Dhammapada - 41
%
Inimicus inimico quidquid fecerit, invidiosus
rursus invidioso,―falso applicata cogitatio plus
mali ei adhuc affert.

			 Dhammapada - 42
%
Non id mater (vel) pater fecerit, vel alii quoque
propinqui,―perfecte applicata cogitatio plus boni
ei adhuc affert.

			 Dhammapada - 43
%
Quisnam hanc terram superabit Yamæque mundum hunc
unacum deorum? Quisnam versus legis bene
enarratos, peritus (coronarius) flores velut,
colliget?

			 Dhammapada - 44
%
Sekhas (discipulus) terram superabit Yamæque
mundum hunc unacum deorum; sekhas versus legis
bene enarratos, peritus (coronarius) flores velut,
colliget.

			 Dhammapada - 45
%
Spumæ instar corpus hoc existimans, radiorum solis
natura præditum agnoscens, scindens Máræ sagittas
(mendicus) mortis regem non videbit.

			 Dhammapada - 46
%
Flores utique colligentem, constrictæ mentis
virum, sopitum vicum torrens velut, mors
prehendens abit.

			 Dhammapada - 47
%
Flores utique colligentem, constrictæ mentis
virum, amoribus non saturatum mors reddit sibi
subjectum.

			 Dhammapada - 48
%
Sicut apis florem colore et odore præditum non
violans aufugit succo percepto, ita in vico
anachoreta incedat.

			 Dhammapada - 49
%
Non aliorum aspera (verba), non aliorum facta et
omissa, sua ipsius contempletur (quisque) facta
omissaque.

			 Dhammapada - 50
%
Ut nitens flos, colore præditus, odore carens, ita
bene prolatus sermo infecundus est non agentis.

			 Dhammapada - 51
%
Ut nitens flos, colore præditus et odore, ita bene
prolatus sermo frugifer est agentis.

			 Dhammapada - 52
%
Sicut e copia florum facere potest (coronarius)
multa genera sertorum, ita nato mortali faciendum
est bonum multum.

			 Dhammapada - 53
%
Odor floris adversus ventum non procedit, nec
candani nec tagaramallikæ; proborum vero odor
adversus ventum procedit, omnes regiones vir
probus perflat.

			 Dhammapada - 54
%
Candanum vel etiam tagarum, uppalum atque
vassikis―horum odoratorum præclarus (est) odor,
quo nullus præstantior.

			 Dhammapada - 55
%
(At) exiguus (tamen) hic odor, qui ipse est tagari
et candani; qui vero proborum odor (est), spirat
inter deos præstantissimus.

			 Dhammapada - 56
%
Horum virtute ornatorum, vigilanter viventium, ob
perfectam cognitionem liberatorum Máras viam non
invenit.

			 Dhammapada - 57
%
Sicut in sterquilinio ad magnam viam conjecto flos
ibi nascitur puro odore præditus,

			 Dhammapada - 58
%
mentem exhilarans, ita inter (vulgus) stercori
simile (versans) occoecato vulgo prælucet
intelligentiâ plane sapientis (Buddhæ) sávakas
(auscultator).

			 Dhammapada - 59
%
Longa (est) nox vigilantis, longa via defatigati,
longa stultorum revolutio (saṁsáro), veram legem
non intelligentium.

			 Dhammapada - 60
%
Si (quis) socium itineris non adipiscatur
meliorem, sui similem, solitarium iter firmum
faciat, non est (enim) penes stultum sodalitas.

			 Dhammapada - 61
%
“Filii mihi sunt, opes mihi sunt,” ita (cogitans)
stultus sollicitatur, compos enim sui non est,
nedum filiorum, nedum opum.

			 Dhammapada - 62
%
Qui stultus se stultum putat, sapiens ille quidem
ideo, stultus vero se sapientem putans, is certe
stultus dicitur.

			 Dhammapada - 63
%
Per vitam etiam si stultus ad sapientem assidet,
legem ille non sapit, ligula jusculi saporem velut
(non sapit).

			 Dhammapada - 64
%
Momentum etiam si intelligens ad sapientem
assidet, cito legem sapit, lingua jusculi saporem
velut (sapit).

			 Dhammapada - 65
%
Versantur stulti, insipientes, cum inimicis velut,
secum, patrantes malum facinus, quod fructus
amaros profert.

			 Dhammapada - 66
%
Non id facinus factum bene, quo peracto (quis)
cruciatur, cujus mercedem vultu lacrymoso plorans
accipit.

			 Dhammapada - 67
%
Id vero facinus bene factum, quo peracto non
cruciatur, cujus mercedem lætus (et) mente hilari
accipit.

			 Dhammapada - 68
%
Quasi mel (malefactum) æstimat stultus, quamdiu
malefactum non maturescit; quando vero maturescit
malefactum, tum stultus dolorem subit.

			 Dhammapada - 69
%
Per singulos menses extremo gramine kusæ stultus
cibum comedat, non is ornatorum statuum partem
adæquat decimam sextam.

			 Dhammapada - 70
%
Non enim male factum facinus statim lac velut
mutatur, urens illum stultum sequitur cinere
opertus sicut ignis.

			 Dhammapada - 71
%
Quandocunque ad nullum fructum cognitio stulti
nascitur, occidit stulti fortunam, caput ejus
diffringens.

			 Dhammapada - 72
%
Injustam famam cupit primumque locum inter
mendicos et in conventibus principatum et honores
in familiis alienis.

			 Dhammapada - 73
%
“A me perfectum putent gihines (patresfamilias) et
pabbajitæ (e vita sæculari profecti) utrique; mihi
subjecti sint in iis, quæ facienda vel omittenda,
in quacunque (re);” ita stulti animus (volvitur);
desiderium et arrogantia (ejus) increscit.

			 Dhammapada - 74
%
“Aliud nempe (est) muneris studium, aliud quod
Nibbánum spectat,” ita hoc intellecto mendicus,
Buddhæ auscultator, honorem non cupit, secessum
auget.

			 Dhammapada - 75
%
Thesaurorum velut demonstratorem, quem videat
(quis) vitia detegentem, increpantem, sapientem,
ejusmodi intelligentem colat, talem colenti melius
fit, non pejus.

			 Dhammapada - 76
%
Admoneat, præcipiat, ab inconcinno prohibeat;
proborum videlicet is amicus fit, improborum fit
inimicus.

			 Dhammapada - 77
%
Ne colat improbos amicos, ne colat homines
infimos, colat amicos probos, colat homines
optimos.

			 Dhammapada - 78
%
Legem imbibens læte degit serena cogitatione, a
venerandis enarrata lege semper delectatur
sapiens.

			 Dhammapada - 79
%
Aquam videlicet ducunt aquarii, fabri sagittarii
subigunt sagittam, lignum subigunt fabri tignarii,
semet ipsi domant sapientes.

			 Dhammapada - 80
%
Saxum sicut solidum vento non commovetur, ita in
vituperatione et laudatione non titubant
sapientes.

			 Dhammapada - 81
%
Sicut lacus profundus, serenus, inturbidus, ita
leges audiendo sedantur sapientes.

			 Dhammapada - 82
%
Ubique certe homines probi versantur, amori dediti
non queruntur probi, gaudio tacti vel dolore
quoque varium (habitum) non præbent sapientes.

			 Dhammapada - 83
%
Non sui causa, non alterius causa nec filium
expetit (sapiens), nec opes, nec regnum; non
expetit injuriâ incrementum suum, virtute is
præditus (est), intelligentia, justitia.

			 Dhammapada - 84
%
Pauci (sunt) ii inter homines, qui homines ripam
ulteriorem attingunt, at reliqua ista multitudo ad
ripam (citeriorem) tantum accurrit.

			 Dhammapada - 85
%
Qui convenienter bene enarratæ legi degunt, ii
homines ripam ulteriorem adibunt, (etsi) fines
mortis valde difficiles (sunt) trajectu.

			 Dhammapada - 86
%
Nigra doctrina relicta albam amplectatur sapiens;
domo in solitudinem egressus, in secessu, ubi
difficile delectatu,

			 Dhammapada - 87
%
ibi delectationem exoptet relictis amoribus inops,
lustret sese a cogitationis angustiis sapiens.

			 Dhammapada - 88
%
Quorum in scientiæ membris cogitatio perfectissime
consummata (est), qui cupiditatum omissione, nihil
appetentes, gaudent a desideriis vacui, luminosi,
ii in (hoc) ævo (jam) tranquilli.

			 Dhammapada - 89
%
Itniere perfuncti, moerore vacui, omni a parte
soluti, omnibus vinculis liberati angor non
invenitur.

			 Dhammapada - 90
%
Meditantur recordatione præditi, domicilio non
gaudent hi; anseres velut lacum relinquentes omne
domicilium relinquunt hi.

			 Dhammapada - 91
%
Quibus non est coacervatio, qui cibos cognitos
habent, vacuum notisque carens Nibbánum cui res
est, quam spectat, per aerem sicut avium, cursus
eorum vix consequendus est.

			 Dhammapada - 92
%
Cujus cupiditates exstinctæ (sunt), (qui-)que in
cibo modicus, vacuum notisque carens Nibbánum cui
res est, quam spectat, per aerem sicut avium,
vestigium ejus vix consequendum est.

			 Dhammapada - 93
%
Cujus sensus ad quietem pervenerunt, equi velut ab
auriga bene domiti, qui arrogantiam dimisit, qui
cupiditatum expers est, tali dii quoque invident.

			 Dhammapada - 94
%
Qui terræ instar est, molestia non afficitur,
limini (portæ urbis) similis, talis pius, lacus
sicut luti expers; revolutiones non fiunt talis
(viri).

			 Dhammapada - 95
%
Tranquilla ejus mens fit, tranquilla et sermo et
actio, per absolutam cognitionem soluti, sedati
talis.

			 Dhammapada - 96
%
Quicunque vir non credulus (est) et increatum
(Nibbánum) novit et societatem (cum mundo)
scindit, (boni malique) opportunitatem tollit,
desideria respuit, is certe homo præstantissimus.

			 Dhammapada - 97
%
In vico vel in sylva, in mari vel in terra,
ubicunque venerabiles versantur, illud solum
amoenum (dicunt).

			 Dhammapada - 98
%
Delectabiles sunt sylvæ; ubi vulgus non
delectatur, cupidinis expertes delectabuntur, hi
(enim) voluptates non quærunt.

			 Dhammapada - 99
%
Millia quoque (verba) si sermo (amplectitur, sed)
vanis versibus constat, unus versus sententiosus
melior, quo audito sedatur (homo).

			 Dhammapada - 100
%
Millia quoque (verba) si carmen (amplectitur, sed)
vanis versibus constat, unus carminis versus
melior, quo audito sedatur (homo).

			 Dhammapada - 101
%
Quique carmina (vel) centum dicat vanis versibus
constantia, unus legis versus melior, quo audito
sedatur (homo).

			 Dhammapada - 102
%
Qui millies mille homines in certamine vincit, et
(qui) semet ipsum solum superat, hic certe inter
pugnæ victores optimus.

			 Dhammapada - 103
%
Semet ipsum vincere melius est quam hanc ceteram
multitudinem; semet ipsum domantis viri, semper
sese cohibentis,

			 Dhammapada - 104
%
nec deus, nec gandhabbas, nec Máras unacum
Brahmane victoriam talis viri cladem facere
podest.

			 Dhammapada - 105
%
Qui singulis mensibus millia sacra facit centum
per annos, et (qui) semet ipsum solum tranquillum
momentum tantummodo colit, hic ipse cultus melior
quam sacrificatio centum per annos.

			 Dhammapada - 106
%
Et quicunque centum per annos igni ministrat in
sylva, et (qui) semet ipsum solum tranquillum
momentum tantummodo colit, hic ipse cultus melior
quam sacrificatio centum per annos.

			 Dhammapada - 107
%
Quodcunque vel oblatum vel sacrificatum in (toto)
mundo per annum (vulgo) offerat (quis) bona
spectans, id cunctum non quartam adæquat partem
(animi reverentia pleni); reverentia erga honeste
viventes melior.

			 Dhammapada - 108
%
Reverentia plenam naturam habentis, (virtute)
provectiores semper venerantis quatuor qualitates
augescunt: ætas, pulchritudo, gaudium, potestas.

			 Dhammapada - 109
%
Quique centum annos vivit male moratus, non
compositus,—vita unius diei melior bene morati,
meditabundi.

			 Dhammapada - 110
%
Quique centum annos vivit insipiens, non
compositus,—vita unius diei melior sapientia
præditi, meditabundi.

			 Dhammapada - 111
%
Quique centum annos vivit languidus, viribus
destitutus,—vita unius diei melior robur edentis
firmum.

			 Dhammapada - 112
%
Quique centum annos vivit ortum (rerum) et
interitum non animadvertens,—vita unius diei
melior ortum et interitum animadvertentis.

			 Dhammapada - 113
%
Quique centum annos vivit viam immortalem non
conspiciens,—vita unius diei melior viam
immortalem conspicientis.

			 Dhammapada - 114
%
Quique centum annos vivit summam legem non
conspiciens,—vita unius diei melior summam legem
conspicientis.

			 Dhammapada - 115
%
Festinet (quisque) in bono (agendo), a malo
cogitationem retineat; segniter enim bonum agentis
in malo delectatur mens.

			 Dhammapada - 116
%
Malum si homo fecit, ne id faciat iterum
iterumque: ne in eo libidinem habeat, dolor (enim)
mali accumulatio.

			 Dhammapada - 117
%
Bonum si homo fecit, faciat id iterum iterumque;
in eo libidinem habeat, lætitia (enim) boni
accumulatio.

			 Dhammapada - 118
%
Improbus bonum videt, quamdiu malefactum non
maturescit; ubi vero maturescit malefactum, tum
mala videt.

			 Dhammapada - 119
%
Probus malum videt, quamdiu bonum non maturescit,
ubi vero bonum maturescit, tum bona videt.

			 Dhammapada - 120
%
Ne (quis) parvi æstimet malum (dum cogitat): “me
id non adibit”; guttæ casu hydria impletur,
impletur stultus malo paulatim colligens.

			 Dhammapada - 121
%
Ne (quis) parvi æstimet bonum (dum cogitat): “me
id non adibit”; guttæ casu hydria impletur,
impletur sapiens bono paulatim colligens.

			 Dhammapada - 122
%
Mercator velut periculosam viam (evitat), parva
manu comitum, opulentissimus, venenum(que) vivendi
cupidus velut, mala fugiat (homo).

			 Dhammapada - 123
%
In manu si vulnus non est, prehendere potest
(homo) manu venenum, invulneratam (manum) non
aggreditur venenum: non est peccatum (peccatum)
non facientis.

			 Dhammapada - 124
%
Qui virum innocentem offendit, integrum hominem,
culpa liberum, in eum ipsum stultum retorquetur
malum pulvis velut tenuis adversus ventum
conjectus.

			 Dhammapada - 125
%
Uterum nonnulli subeunt, inferos malefici, ad
coelum eunt vitam probam degentes, consummantur
cupidinibus vacui.

			 Dhammapada - 126
%
Non in aere, non in medio mari, non montium
speluncas ingrediendo invenitur illa terræ regio,
ubi commorans liberetur (homo) malo facinore.

			 Dhammapada - 127
%
Non in aere, non in medio mari, non montium
speluncas ingrediendo invenitur illa terræ regio,
in qua commorantem mors non vincat.

			 Dhammapada - 128
%
Omnes tremunt baculum, omnes timent mortem, se
ipsum exemplum reddens ne occidat (quis), ne
occidere faciat.

			 Dhammapada - 129
%
Omnes tremunt baculum, omnibus vita cara, se ipsum
exemplum reddens ne occidat (quis), ne occidere
faciat.

			 Dhammapada - 130
%
Gaudii cupidos animantes qui baculo lædit, suum
ipsius gaudium desiderans, morte obita ille
gaudium non consequitur.

			 Dhammapada - 131
%
Gaudii cupidos animantes qui baculo non lædit,
suum ipsius gaudium desiderans, morte obita ille
gaudium consequitur.

			 Dhammapada - 132
%
Ne dicas aspera in quemquam, lacessiti
respondebunt tibi; molestus videlicet rixosus
sermo, vindicta assequetur te.

			 Dhammapada - 133
%
Si mutum te ipsum reddere potes tympanum fractum
velut, talis tu adipisceris Nibbánum, (dum)
rixandi cupido in te non invenitur.

			 Dhammapada - 134
%
Sicut baculo bubulcus boves cogit in stabulum, ita
et senium et mors vitam cogunt animantium.

			 Dhammapada - 135
%
Ac mala facinora patrans stultus non resipiscit;
facinoribus suis, igne combustus velut, insipiens
uritur.

			 Dhammapada - 136
%
Qui per baculum (homines) baculum non usurpantes,
non offendentes, offendit, unam e decem
conditionibus cito adit:

			 Dhammapada - 137
%
dolorem asperum, tabem corporisque diruptionem,
vel etiam terribilem cladem, vel cogitationis
dissipationem assequitur;

			 Dhammapada - 138
%
fulgentis (lunæ) defectionem et calumniam
ingentem, vel interitum cognatorum vel opum
dissolutionem;

			 Dhammapada - 139
%
vel etiam domos ejus fulmen cremat (seu) ignis;
corporis dissolutione insipiens iste ad inferos
accedit.

			 Dhammapada - 140
%
Non nudorum vivendi ratio, non capilli religati,
non sordes, non jejunium nec cubatio in loco
sacro, (non) pulveris tegumentum (nec) cossim
sedendi constantia purgant mortalem cupiditatum
non expertem.

			 Dhammapada - 141
%
Ornamentis quoque instructus si (quis)
tranquillitatem (animi) exercet tranquillus,
domitus, refrenatus, religiosus, omnibus
animalibus non afferens castigationem, ille
bráhmanas, ille samanas, ille bhikkhus.

			 Dhammapada - 142
%
Pudore retentus homo quisnam in terra reperitur,
qui increpationem non excitet, equus excellens
flagellum velut?

			 Dhammapada - 143
%
Equus velut excellens flagello tactus, ardentes,
veloces estote. Fide et virtute et firmitate,
meditatione et legis reputatione, scientiam et
cultum exercentes, recordantes relinquetis dolorem
hunc magnum.

			 Dhammapada - 144
%
Aquam videlicet ducunt aquarii, fabri sagittarii
subigunt sagittam, lignum subigunt fabri tignarii,
semet ipsi domant pii.

			 Dhammapada - 145
%
Quænam (est) lætitia, quodnam gaudium (hoc in
mundo)? Semper exardescit recordatio; tenebris
involuti (quam ob rem) lucernam non quæretis?

			 Dhammapada - 146
%
Vide figuram versicolorem, ulcerosum corpus,
congestum, ægrotum, multis consiliis captum, cujus
non est (vel) firmitas (vel) constantia.

			 Dhammapada - 147
%
Senio conficitur hæc forma, morborum nidus,
fragilis; finditur putridum corpus, mors (est)
vita ejus.

			 Dhammapada - 148
%
Quæ hæc alba ossa, abjectæ cucurbitæ (velut)
auctumno,—ea videndo quodnam (est) gaudium?

			 Dhammapada - 149
%
Ossium arce facta, carnis et sanguinis (fit)
conglutinatio, ubi et senium et mors, arrogantia
et simulatio deposita est.

			 Dhammapada - 150
%
Obsolescunt certe regum currus admodum varii, item
corpus quoque senectutem subit, proborum vero
pietas senectutem non subit, (sic) probi (Buddhæ)
certe unacum probis (hominibus) tradunt.

			 Dhammapada - 151
%
Pauca edoctus hic homo bos velut senescit: carnes
ejus increscunt, cognitio ejus non increscit.

			 Dhammapada - 152
%
Multiplices generationis revolutiones percurrerem,
non inveniens, domus (corporis) fabricatorem
quærens; doloris plena (est) generatio iterum
iterumque (subeunda).

			 Dhammapada - 153
%
Domus fabricatorem edoctus es, iterum domum non
construes; omnes costæ tuæ fractæ sunt, culmen
domus destructum; destructionem (Nibbánum) adepta
cogitatio ad desideriorum exstinctionem pervenit.

			 Dhammapada - 154
%
Vita religiosa (statu Brahmacárinis) non culta,
divitiis in juventute non comparatis, ardeæ
decrepitæ velut in lacu piscibus destituto,
tabescunt stulti.

			 Dhammapada - 155
%
Vita religiosa non culta, divitiis in juventute
non comparatis, jacent arcus triti velut pristina
lugentes.

			 Dhammapada - 156
%
Si (quis) semet ipse carum habiturus est, habeat
se bene custoditum; trium vigiliarum unam vigilet
sapiens.

			 Dhammapada - 157
%
Semet ipsum primum in honesto constituat, dein
alterum edoceat, (tum) non dolebit sapiens.

			 Dhammapada - 158
%
Semet ipsum si (quis) ita format, ut alterum
edoceat, bene domitus certe domabit, se ipsum enim
profecto difficile est domitu.

			 Dhammapada - 159
%
Quisque enim sui dominus, quis enim dominus
alienus sit? per se ipsum enim domitum dominum
nanciscitur (homo) nactu difficilem.

			 Dhammapada - 160
%
Ab ipso factum peccatum, ex ipso progenitum, ab
ipso oriundum, conterit insipientem, adamas velut
e saxo oriundus gemmam.

			 Dhammapada - 161
%
Cujus permagna nequitia (est), máluva arborem
sicut eversam (facit, ita) is talem se ipsum
reddit, qualem eum cupit inimicus.

			 Dhammapada - 162
%
Factu facilia (sunt) mala et (homini) ipsi
insalutaria; quod vero salutare et bonum, id certe
factu valde difficile (est).

			 Dhammapada - 163
%
Qui præceptum venerabilium, nobilium, pie
viventium, increpat insipiens ad doctrinam
confugiens falsam, fructus katthakæ (arboris)
velut ad suam ipsius cladem maturitatem
adipiscitur.

			 Dhammapada - 164
%
Ab (homine) ipso factum malum in ipso expiabitur,
ab ipso non factum malum in ipso compensabitur;
probus (et) improbus singulatim (purificabuntur),
alter alterum non purgat.

			 Dhammapada - 165
%
Suum ipsius commodum ob magnum quoque alterius
commodum ne (quis) dimittat; commodum suum
perspectum habens sui ipsius commodi studiosus
sit.

			 Dhammapada - 166
%
Perditos mores ne (quis) colat, in socordia ne
vitam degat, falsam doctrinam ne colat, ne sit
mundi amplificator.

			 Dhammapada - 167
%
Surgat, ne sit socors, vitam probam degat; qui pie
vivit bene agit in hoc mundo et in altero.

			 Dhammapada - 168
%
Vitam degat honestam, inhonestam ne degat; qui pie
vivit bene agit in hoc mundo et in altero.

			 Dhammapada - 169
%
Sicut bullam contemplatur (quis), sicut
contemplatur imagines aerias—tali modo mundum
despicientem rex mortis non conspicit.

			 Dhammapada - 170
%
Venite, contemplamini hunc mundum versicolorem,
currui regali similem, ubi stulti perduntur, (ubi)
non est desiderium intelligentibus.

			 Dhammapada - 171
%
Quique antea socordiæ deditus posthac socordiam
non colit, is hunc mundum collustrat nube liberata
velut luna.

			 Dhammapada - 172
%
Cujus male factum facinus bono operitur, is hunc
mundum collustrat nube liberata velut luna.

			 Dhammapada - 173
%
Occoecatus est hic mundus, pauci hic clare vident;
avis e reti extricata velut pauci coelum adeunt.

			 Dhammapada - 174
%
Anseres solis via incedunt; in aere incedunt
magiâ, tolluntur sapientes e mundo, Mára et
comitatu ejus superatis.

			 Dhammapada - 175
%
Unum præceptum violantis, falsiloqui viri, mundum
alterum reprehendentis, non est malefactum, quod
non fiat.

			 Dhammapada - 176
%
Non certe avari deorum mundum adeunt, stulti
profecto non laudant liberalitatem, sapiens vero
liberalitate gaudet, quare quidem is evadit lætus
in altero mundo.

			 Dhammapada - 177
%
Terræ imperio coeli adituve, totius mundi
dominatione fructus e statu sotápannæ (sotápatti)
oriundus præstantior est.

			 Dhammapada - 178
%
Cujus victoria non vincitur, ad superationem
(enim) ejus haud it quisquam in mundo; illum
Buddham, in infinitas res incumbentem, non
investigabilem, qua via investigabitis?

			 Dhammapada - 179
%
Cui irretiens, venenosum desiderium non est
quoquam ducendi (potens), illum Buddham, in
infinitas res incumbentem, non investigabilem, qua
via investigabitis?

			 Dhammapada - 180
%
Qui meditationis studiosi, sapientes, otii
tranquillitate gaudentes, iis dii etiam invident
persapientibus, recordatione plenis.

			 Dhammapada - 181
%
Laboriosus est conceptus hominis, laboriosa
mortalium vita, laboriosa veræ doctrinæ auditio,
laboriosus Buddharum ortus.

			 Dhammapada - 182
%
Omnis mali omissio, boni susceptio, cogitationis
suæ lustratio: hoc est Buddharum præceptum.

			 Dhammapada - 183
%
Patientia optima devotio—indulgentia (videlicet),
Nibbánum optimum dicunt Buddhæ, non enim (is)
pabbajitas (fit), qui alterum cædit, (neque)
samanas fit, qui alterum affligit.

			 Dhammapada - 184
%
Increpationis et vexationis omissio et secundum
præscripta (quæ liberationem spectant) continentia
et moderatio edendi et secretus cubandi locus et
in summa cogitatione occupatio: hoc est Buddharum
præceptum.

			 Dhammapada - 185
%
Non per imbrem pecuniarum satietas libidinum
invenitur, parum dulcedinis habentes doloris plenæ
(sunt) libidines: hoc perspecto homo sapiens
(est).

			 Dhammapada - 186
%
Etiam in divinis libidinibus gaudium ille non
invenit, desiderii exstinctione gaudens fit plane
sapiens auscultator.

			 Dhammapada - 187
%
Multiplex sane refugium adeunt: montes et sylvas,
hortulos, arbores sacras, homines formidine
perculsi.

			 Dhammapada - 188
%
Non illud tamen refugium securum, non illud
refugium summum, non illud refugium adeundo ab
omni dolore liberatur (homo).

			 Dhammapada - 189
%
Sed qui et ad Buddham et ad doctrinam et ad
conventum confugit, quatuor veritates præcipuas
clare perspiciendo videt:

			 Dhammapada - 190
%
dolorem, doloris ortum et doloris interitum,
excellentem octopartitam viam ad doloris
sedationem ducentem.

			 Dhammapada - 191
%
Illud certe refugium securum, illud refugium
summum, illud refugium adeundo ab omni dolore
liberatur (homo).

			 Dhammapada - 192
%
Difficilis nactu homo miraculosus (Buddhas
videlicet), non ille ubique nascitur; ubi ille
nascitur sapiens, illa familia bene adolescet.

			 Dhammapada - 193
%
Lætabilis (est) Buddharum ortus, lætabilis veræ
doctrinæ institutio, lætabilis unanimitas
conventus, unanimorum devotio lætablis.

			 Dhammapada - 194
%
Reverentia dignos venerantis Buddhas vel etiam
auscultatores, perversitatem devincentes, moerorem
et luctum superantes,

			 Dhammapada - 195
%
hos tales venerantis tranquillos, a timore vacuos,
non potest bonum (facinus) numerari hoc unum a
quoquam.

			 Dhammapada - 196
%
Lætissime, age, vivamus inter iracundos mites,
inter iracundos homines degamus mites.

			 Dhammapada - 197
%
Lætissime, age, vivamus inter ægrotos non ægroti,
inter ægrotos homines degamus non ægroti.

			 Dhammapada - 198
%
Lætissime, age, vivamus inter desiderantes
desiderii expertes, inter desiderantes homines
degamus desiderii expertes.

			 Dhammapada - 199
%
Lætissime, age, vivamus, nos quibus non est
quidquam; gaudio vescentes erimus dei ábhassaræ
velut.

			 Dhammapada - 200
%
Victor inimicitias procreat, male agit victus;
sedatus bene agit victoria et clade relictis.

			 Dhammapada - 201
%
Non est cupidini similis ignis, non odio simile
peccatum, non sunt khandis æquales dolores, non
est sedatione majus gaudium.

			 Dhammapada - 202
%
Fames morbus gravissimus, sankkháræ summi dolores,
hoc revera agnoscens (sapiens agnoscit esse)
Nibbánum summum gaudium.

			 Dhammapada - 203
%
Sanitas maximum lucrum, gaudium summæ divitiæ,
fiducia optimus cognatus, Nibbánum summum gaudium.

			 Dhammapada - 204
%
Succo secessus bibito et succo tranquillitatis
gustato terroris et peccati expers fit (homo)
jucundum religionis succum bibens.

			 Dhammapada - 205
%
Faustus (est) conspectus excellentium, consuetudo
(cum iis) semper gaudium; stultos non videndo
semper (homo) lætus est.

			 Dhammapada - 206
%
Stultorum in consuetudine versans enim longâ viâ
moeret, dolor (est) consuetudo cum stultis ut cum
inimico omnino; sapientis vero consuetudo gaudium
propinquorum velut congressus.

			 Dhammapada - 207
%
Propteria igitur: Sapientem, intelligentem et
multa edoctum, jumenti natura instructum, piis
operibus ornatum, venerabilem—hunc talem virum
probum, præclaro intellectu præditum, colat (homo)
siderum viam velut luna.

			 Dhammapada - 208
%
Ad distractionem applicans sese et meditationi
operam non navans, essentiâ relictâ jucunda
capessens invidet iis, qui ad meditandum semet
ipsi applicant.

			 Dhammapada - 209
%
Ne jucunda quærat (homo, neve) injucunda unquam;
jucunda non videre dolor (est) et injucunda
videre.

			 Dhammapada - 210
%
Ideo jucunda ne faciat, jucundorum enim jactura
mala (est); vincula illis non inveniuntur, quibus
nec jucundum est nec injucundum.

			 Dhammapada - 211
%
Ex jucundo nascitur moeror, ex jucundo nascitur
metus; a jucundo soluti non est moeror, nedum
metus.

			 Dhammapada - 212
%
E caritate nascitur moeror, e caritate nascitur
metus; a caritate soluti non est moeror, nedum
metus.

			 Dhammapada - 213
%
E voluptate nascitur moeror, e voluptate nascitur
metus; a voluptate soluti non est moeror, nedum
metus.

			 Dhammapada - 214
%
E cupiditate nascitur moeror, e cupiditate
nascitur metus; a cupiditate soluti non est
moeror, nedum metus.

			 Dhammapada - 215
%
E desiderio nascitur moeror, e desiderio nascitur
metus; a desiderio soluti non est moeror, nedum
metus.

			 Dhammapada - 216
%
Virtute et contemplatione præditum, pium,
veridicum, suum ipsius opus agentem, eum vulgus
reddit sibi gratum;

			 Dhammapada - 217
%
cupidus (is) ineffabilis (Nibbáni) menteque
opulentus est, et cupiditate cogitatio (ejus) non
constringitur, (is) uddhamsotas (qui sublime
fertur) vocatur.

			 Dhammapada - 218
%
Diu peregrinatum virum, e longinquo salve
redeuntem, cognati et familiares et amici salutant
venientem.

			 Dhammapada - 219
%
Similiter eum, qui bona egit, ex hoc mundo in
alterum profectum bona (opera) excipiunt, dilectum
propinqui velut redeuntem.

			 Dhammapada - 220
%
Iram ponat (homo), deponat arrogantiam, vinculum
omne superet; eum speciei propriæ non inhærentem,
inopem non consequuntur dolores.

			 Dhammapada - 221
%
Qui exortam iram currus volventis instar retinet,
eum aurigam dico; frena tenens cetera multitudo.

			 Dhammapada - 222
%
Clementiâ vincat (homo) iram, malum bono vincat,
vincat avarum liberalitate, sinceritate
falsiloquum.

			 Dhammapada - 223
%
Verum loquatur, ne irascatur, det parvulum
rogatus: per has tres conditiones ibit in deorum
propinquitatem.

			 Dhammapada - 224
%
Vim non inferentes qui (sunt) anachoretæ, semper
corpore domiti, ii adeunt immortale locum, quo
profecti non moerent.

			 Dhammapada - 225
%
Semper vigilantium, die noctuque discentium, in
Nibbánum intendentium intereunt cupiditates.

			 Dhammapada - 226
%
Grandævum illum incomparabilem, non eum, ut (nec)
infantem, (vituperant); vituperant tacite
sedentem, vituperant multa loquentem, demense
loquentem etiam vituperant, non est in mundo
(quisquam) non vituperatus.

			 Dhammapada - 227
%
Neque fuit, neque erit, neque nunc reperitur
solummodo vituperatus homo vel solummodo laudatus.

			 Dhammapada - 228
%
Quem forte intelligentes laudant quotidie
reputando, integram vitam degentem, sapientem,
cognitione et virtute præditum,

			 Dhammapada - 229
%
jambonadæ numi instar quis eum vituperare
sustinet? Etiam dii eum celebrant, a Brahma ipso
celebratus (est).

			 Dhammapada - 230
%
A corporis iracundia caveat (homo), corpore
domitus sit; malis corporis facinoribus relictis
per corpus bona facinora exerceat.

			 Dhammapada - 231
%
A sermonis iracundia caveat, sermone domitus sit;
malis sermonis facinoribus relictis per sermonem
bona facinora exerceat.

			 Dhammapada - 232
%
A mentis iracundia caveat, mente domitus sit,
malis mentis facinoribus relictis per mentem bona
facinora exerceat.

			 Dhammapada - 233
%
Corpore domiti sapientes itidemque sermone domiti,
mente domiti sapientes, hi sane ab omni parte bene
domiti.

			 Dhammapada - 234
%
Flaccidum folium velut nunc es et Yamæ ministri
quoque tibi appropinquarunt et in tabis ostio stas
et (bonorum operum) viaticum tibi non invenitur.

			 Dhammapada - 235
%
Tu fac tibi insulam, celeriter labora, sapiens
esto; maculis liberatus, culpæ expers divinam
excellentium terram adibis.

			 Dhammapada - 236
%
Ætatem confecisti nunc, processisti in
propinquitatem Yamæ et commoratio tibi non est in
itinere et viaticum tibi non invenitur.

			 Dhammapada - 237
%
Tu fac tibi insulam, celeriter labora, sapiens
esto; maculis liberatus, culpæ expers non iterum
genituram et senectutem subibis.

			 Dhammapada - 238
%
Ordine sapiens paulatim quoquo temporis puncto,
opifex (maculas) argenti velut, auferat maculas
suas.

			 Dhammapada - 239
%
In ferro utique macula orta extemplo hoc ipsum
comedit, item modum transgredientes sua facinora
trahunt ad inferos.

			 Dhammapada - 240
%
Sine meditatione vitiosæ (sunt) preces, sine
contentione vitiosa oeconomia, vitium (est)
coloris languor, socordia custodientis vitium.

			 Dhammapada - 241
%
Vitium (est) mulieris evagatio, avaritia dantis
vitium, vitia certe mali mores in hoc mundo et in
altero.

			 Dhammapada - 242
%
Dein vitio vitiosius (est): inscientia summum
vitium; hoc vitio relicto a vitiis vacui estote, o
mendici.

			 Dhammapada - 243
%
Facile vita agitur ab impudico, kákasúræ (simili),
obtrectatore, protervo, arroganti, malo.

			 Dhammapada - 244
%
A pudico vero difficulter agitur, candida semper
quærenti, propensione vacuo, non arroganti,
integram vitam degenti, (clare) videnti.

			 Dhammapada - 245
%
Qui vitam exstinguit falsumque sermonem profert,
in mundo non data sibi arripit et ad alterius
uxorem accedit,

			 Dhammapada - 246
%
qui vir ad suram et merayum (potus inebriantes)
bibendum se dat, is in hoc ipso mundo radicem
lædit suam.

			 Dhammapada - 247
%
Sic, heus homo, scito malos esse intemperantes, ne
eum desiderium et impietas diu dolori subjiciant.

			 Dhammapada - 248
%
(Dona) dat quidem ex fide, ex favore vulgus, ob
hoc qui tristis fit, ob aliorum potum et cibum,
non is vel interdiu vel noctu meditationem adit.

			 Dhammapada - 249
%
Cui vero id excisum est, radicitus exstirpatum, is
certe vel interdiu vel noctu meditationem adit.

			 Dhammapada - 250
%
Non est cupidini similis ignis, non est odio
similis captivitas, non est perturbationi simile
rete, non est desiderio similis fluvius.

			 Dhammapada - 251
%
Facile visu vitium aliorum, suum e contrario
difficile visu; aliorum nempe is vitia detegit
quam maxime, sua e contrario occultat, tessaram
velut lusor fraudulentus.

			 Dhammapada - 252
%
Aliorum vitia observantis, semper vituperationis
animo præditi, libidines ejus crescunt, longe is a
libidinum interitu abest.

			 Dhammapada - 253
%
In aere incessus non est, samanas non est
extraneus, perversitate delectatur vulgus, a
perversitate soluti Tathágatæ.

			 Dhammapada - 254
%
In aere incessus non est, samanas non est
extraneus, naturæ æternæ non sunt, non est
buddharum motus.

			 Dhammapada - 255
%
Non ideo fit (homo) justus, quod causam ex
arbitrio dijudicet; qui autem verum falsumque
utrumque considerat sapiens,

			 Dhammapada - 256
%
(qui) non arbitrario modo (sed) animo æquo judicat
alios, legis custos, intelligens, (is) justus
appellatur.

			 Dhammapada - 257
%
Non ideo sapiens fit (homo), quod multa loquatur;
placidus, iracundiæ et formidinis expers sapiens
appellatur.

			 Dhammapada - 258
%
Non ideo legis servator (fit homo), quod multa
loquatur; sed qui pauca etiamsi edoctus legem
corpore perspicit, is certe legis servator est,
qui legem non negligit.

			 Dhammapada - 259
%
Non ideo theras fit (homo), quod sit canum caput,
plane matura (quidem) ætas ejus, (attamen) frustra
senescens vocatur;

			 Dhammapada - 260
%
in quo et veritas et pietas, mansuetudo,
temperantia, moderatio, is certe culpa vacuus,
sapiens, theras appellatur.

			 Dhammapada - 261
%
Non verba faciendo tantummodo sive coloris
pulchritudine venustus fit homo invidus, avarus,
fraudulentus;

			 Dhammapada - 262
%
cui vero id excisum, radicitus exstirpatum, is
vitii respuens, sapiens, venustus vocatur.

			 Dhammapada - 263
%
Non tonsurâ samanas (fit homo) intemperans,
falsiloquus; cupiditate et appetitu captus samanas
num erit?

			 Dhammapada - 264
%
Qui vero mala sedat parva magnaque omni ex parte,
a sedatione malorum samanas appellatur.

			 Dhammapada - 265
%
Non idoe bhikkhus fit (homo), quod apud alios
mendicet, tota lege assumpta bhikkhus fit non
ideo;

			 Dhammapada - 266
%
qui hic, bono maloque alienato, religiosus
considerate in mundo vivit, is profecto bhikkhus
appellatur.

			 Dhammapada - 267
%
Non silentio munis (anachoreta) fit stultus,
insciens, qui vero, trutina prehensa, meliore
parte sumpta,

			 Dhammapada - 268
%
sapiens mala evitat, is munis, ideo munis est; qui
considerat utrumque in mundo, muni ideo
appellatur.

			 Dhammapada - 269
%
Non ideo ariyas (nobilis) fit (ullus), quod
animantia cædat; ob mansuetudinem erga omnia
animantia ariyas appellatur.

			 Dhammapada - 270
%
Non virtute et votis susceptis solis vel rursus
multorum recordatione vel etiam meditationis
lucratione vel lecto secreto adipiscor

			 Dhammapada - 271
%
tranquillitatis gaudium viris excellentibus
appetitum; o bhikkhus, fiduciam obtinuit qui
cupiditatum interitum adeptus est.

			 Dhammapada - 272
%
Viarum octopartita (est) optima, veritatum quatuor
versus, a cupidine vacuitas optimus (est) statuum,
bipedumque contemplatione præditus.

			 Dhammapada - 273
%
Hæc ipsa via (est), non est alia cognitionis
lustrationi (subveniens); hanc igitur vos
amplectimini, Máræ hæc (est) illusio.

			 Dhammapada - 274
%
Hanc enim vos amplectentes doloris finem facietis;
enarrata profecto a me (est) via, intellecta
doloris sedatione.

			 Dhammapada - 275
%
Vobis facienda (est) virium contentio, enarratores
(tantum) Tathágatæ; (viam) amplectentes
liberabuntur meditabundi e Máræ vinculis.

			 Dhammapada - 276
%
“Omnes creaturæ inconstantes”, id quando sapientiâ
videt (homo), tum liberatur in dolore; hæc est via
(quæ) ad lustrationem (conducit).

			 Dhammapada - 277
%
“Omnes creaturæ doloris plenæ”, id quando
sapientiâ videt (homo), tum liberatur in dolore;
hæc est via (quæ) ad lustrationem (conducit).

			 Dhammapada - 278
%
“Omnes naturæ sui impotentes sunt”, id quando
sapientiâ videt (homo), tum liberatur in dolore;
hæc est via (quæ) ad lustrationem (conducit).

			 Dhammapada - 279
%
Roboris tempore vires non contendens juvenis
robustus, ignaviæ indulgens, voluntate menteque
depressus, segnis, intelligentiæ viam ignavus non
invenit.

			 Dhammapada - 280
%
Verba (sua) custodiens (sit), mente bene domitus
(sit), corporeque malum ne faciat; has tres
actionis vias purget, amplectatur viam a vatibus
enarratam.

			 Dhammapada - 281
%
E meditatione certe nascitur intelligentia, e
distractione intelligentiæ interitus; hac
bipartita via cognita incrementi et decrementi,
talem se ipse reddat (homo), ut intelligentia
crescat.

			 Dhammapada - 282
%
Cupiditatem (vana i.e. cupiditas s. sylva)
exstirpate, non arborem (dico), e cupiditate
oritur metus; cupiditate vel minima exstirpata
(miseriis) liberati estote, o mendici.

			 Dhammapada - 283
%
Quamdiu enim cupiditas non exstirpatur, vel minima
viri in feminas, tamdiu mente constrictus est
ille, sicut vitulus lactens matri.

			 Dhammapada - 284
%
Exstirpa tuam ipsius propensionem lotum
auctumnalem velut manu, tranquillitatis viam
amplifica, Nibbánum (enim) a Buddha institutum
est.

			 Dhammapada - 285
%
“Hic per tempus pluvium habitabo, hic frigido et
fervido (tempore)”, sic stultus secum volvit,
obstacula non animadvertit.

			 Dhammapada - 286
%
Illum de filiis et pecudibus sollicitum,
constrictæ mentis virum, sopitum vicum torrens
velut, mors prehendens proficiscitur.

			 Dhammapada - 287
%
Non sunt filii saluti, non pater neque propinqui;
quem mors adiit, ei non est penes cognatos salus.

			 Dhammapada - 288
%
Hac rei vi perspecta sapiens virtute temperatus
viam ad Nibbánum ducentem cito purget.

			 Dhammapada - 289
%
Exigui gaudii relictione si videt amplum gaudium,
relinquat exiguum gaudium sapiens, amplum gaudium
spectans.

			 Dhammapada - 290
%
Aliis dolorem imponendo qui suum ipsius gaudium
exoptat, iracundiæ vinculo vinctus, iracundia ille
non liberatur.

			 Dhammapada - 291
%
Quod nempe faciendum (est) id negligitur, (quod)
rursus non faciendum (id) agitur: insolentium,
socordium, horum crescunt cupiditates.

			 Dhammapada - 292
%
Quorum vero valde firma est semper corpus
respiciens recordatio, quod non faciendum ii non
persequuntur, quæ facienda semper agentes;
recordantium, intelligentium intereunt
cupiditates.

			 Dhammapada - 293
%
Matre (et) patre occisis regibusque duobus
militaribus, regno unacum eo pertinentibus
devastato insons evadit bráhmanas.

			 Dhammapada - 294
%
Matre (et) patre occisis regibusque duobus
brahmanicis, occiso viro errante quinto insons
evadit bráhmanas.

			 Dhammapada - 295
%
Vigilantissime vigilant semper Gotamidæ
auscultatores, quorum et interdiu et noctu semper
Buddham respiciens recordatio (est).

			 Dhammapada - 296
%
Vigilantissime vigilant semper Gotamidæ
auscultatores, quorum et interdiu et noctu semper
legem respiciens recordatio (est).

			 Dhammapada - 297
%
Vigilantissime vigilant semper Gotamidæ
auscultatores, quorum et interdiu et noctu semper
conventum respiciens recordatio (est).

			 Dhammapada - 298
%
Vigilantissime vigilant semper Gotamidæ
auscultatores, quorum et interdiu et noctu semper
corpus respiciens recordatio (est).

			 Dhammapada - 299
%
Vigilantissime vigilant semper Gotamidæ
auscultatores, quorum et interdiu et noctu
mansuetudine gaudens mens (est).

			 Dhammapada - 300
%
Vigilantissime vigilant semper Gotamidæ
auscultatores, quorum et interdiu et noctu
meditatione gaudens mens (est).

			 Dhammapada - 301
%
Molestus pabbajitæ status difficilis delectatu
(est), difficiles gestu oeconomiæ dolore (sunt)
plenæ, dolore plena arrogantium consuetudo, dolori
subjecti (sunt) viatores, propterea neque viator
sit (quisquam) neque dolori subjectus sit.

			 Dhammapada - 302
%
Fidei plenus, virtute præditus, gloria et opibus
instructus quamcunque regionem invisit, hic ibidem
honoratus (est).

			 Dhammapada - 303
%
Longe probi fulgent Himavantas velut mons; improbi
hic non conspiciuntur noctu emissæ sicut sagittæ.

			 Dhammapada - 304
%
Sedem solitariam, cubitum solitarium solitarius
colens non segnis, solitarius semet ipse domans in
sylva extrema delectatus sit.

			 Dhammapada - 305
%
Falsiloquus inferos subit vel etiam qui (malo)
facto “non facio” ita dicit, ambo quidem illi
morte obita pares fiunt perniciosa facinora
patrantes homines illic.

			 Dhammapada - 306
%
Humeros veste lutea cincti multi male morati,
indomiti (sunt); mali ob mala facinora inferos
illi adeunt.

			 Dhammapada - 307
%
Melior (est) globus ferri consumtus candens, ignis
flammæ similis, quam si vescatur impius terræ cibo
indomitus.

			 Dhammapada - 308
%
In quatuor status vir socors incidit alterius
uxorem appetens: infortunium, cubitum ingratum,
vituperationem tertiam, tartarum quartum.

			 Dhammapada - 309
%
Et infortunium et (inferorum) via mala (ei evenit)
timidique cum timida (femina) gaudium brevissimum,
rex grave supplicium sumit, propterea vir alterius
uxorem ne appetat.

			 Dhammapada - 310
%
Sicut gramen kusæ male prehensum manum secat,
(ita) communitas male suscepta ad inferos ducit.

			 Dhammapada - 311
%
Quedvis falsum facinus malumque quod(vis) opus,
dubio animo plena vita religiosa (status
brahmacárinis): hæc non fiunt magno fructui.

			 Dhammapada - 312
%
Faciendum si (quid est), perficiat (homo) id,
firmiter id agat; falsus enim paribbájas (mendicus
ambulans) magis spargit vitium.

			 Dhammapada - 313
%
Non factum perperam factum melius (est), postea
urit perperam factum, et factum bene factum
melius, quo facto non uritur (homo).

			 Dhammapada - 314
%
Arx velut in finibus sita, custodita, (munimentis)
interioribus et exterioribus instructa,—sic
custodiat semet ipse; ne momentum quidem
prætereat, qui enim momentum amiserunt moerent
inferis traditi.

			 Dhammapada - 315
%
Non pudendi quos pudet, pudendi quos non pudet,
falsæ doctrinæ dediti animantes ad inferos vadunt.

			 Dhammapada - 316
%
In non periculoso periculum conspicientes et in
periculoso periculum non conspicientes falsæ
doctrinæ dediti animantes ad inferos vadunt.

			 Dhammapada - 317
%
In (eo, quod) non fugiendum (est), fugiendum
opinantes et in (eo, quod) fugiendum (est),
fugiendum non conspicientes falsæ doctrinæ dediti
animantes ad inferos vadunt.

			 Dhammapada - 318
%
Fugiendumque fugiendum censentes et non fugiendum
non fugiendum, veræ doctrinæ dediti animantes in
coelum vadunt.

			 Dhammapada - 319
%
Ego elephantus velut in certamine ex arcu emissam
sagittam verba aspera perferam, impium enim
vulgus.

			 Dhammapada - 320
%
Domitum ducunt in coetum, domitum rex ascendit;
domitus optimus (est) inter homines, qui verba
aspera perfert.

			 Dhammapada - 321
%
Præstantes (sunt) muli domiti, generosi (equi)
sindhuici, magni elephanti kunjaræ; per se domitus
adhuc præstantior.

			 Dhammapada - 322
%
Non enim his vehiculis adire potest (quisquam) non
aditam (Nibbáni) regionem (eo modo), quo per se
ipsum bene domitum, domitu eo pervenit.

			 Dhammapada - 323
%
Dhanapálakas nomine elephantus, acri succo
præditus, vix coercendus, ligatus frustum non
edit; memor est elephantorum sylvæ elephantus.

			 Dhammapada - 324
%
Torpidus quando (quis) fit et pinguefactus,
somnolentus, sese volutans jacens, magnus aper
velut cibo sacrificali nutritus, iterum iterumque
uterum subit stolidus.

			 Dhammapada - 325
%
Antea hæc cogitatio migrabat migrationem ex
arbitrio, quo voluit, sicut placuit, eam nunc ego
retinebo sapientiâ, elephantum furentem velut
rector.

			 Dhammapada - 326
%
Vigilantiâ læti estote, cogitationem vestram
custodite, e vix pervio (mundo) extrahite vosmet
ipsi, in luto hærens velut elephantus.

			 Dhammapada - 327
%
Si obtinuerit (quis) prudentem socium, comitem
probe viventem sapientemque, omni horrore superato
cum eo degat lætus, recordationis plenus.

			 Dhammapada - 328
%
Si non obtinuerit prudentem socium, comitem probe
viventem sapientemque, rex velut regnum occupatum
relinquens, solitarius agat mátangarannas velut
elephantus.

			 Dhammapada - 329
%
Solitarii vita melior: non est penes stultum
sodalitas; solitarius agat neve mala patret pauca
desideria habens mátangarannas velut elephantus.

			 Dhammapada - 330
%
Negotio exorto suaves (sunt) sodales, gaudium
suave quod mutuum, bonum (facinus) suave in vitæ
exstinctione, omnis doloris relictio suavis.

			 Dhammapada - 331
%
Suave (est) munus matris in mundo, item munus
patris suave, suave munus samanæ in mundo, item
munus brahmanæ suave.

			 Dhammapada - 332
%
Suavis (est) in senectute virtus, suavis fides
firma, suavis intellectus adeptio, mala non facere
suave.

			 Dhammapada - 333
%
Hominis socorditer viventis libido increscit
máluva velut; is currit huc et illuc fructum
desiderans sicut in sylva simia.

			 Dhammapada - 334
%
Quem illa superat sæva libido in mundo venenosa,
dolores ejus augentur, sese audagens velut
(gramen) bíranum.

			 Dhammapada - 335
%
Qui vero illam superat sævam libidinem in mundo
vix vincendam, dolores ab eo decidunt gutta velut
de loto.

			 Dhammapada - 336
%
Hoc dico salutare vobis, quotquot hic congressi:
libidinis radicem exstirpate usíræ opulentus velut
bíranum, ne vos, arundinem velut flumen, Máras
frangat iterum iterumque.

			 Dhammapada - 337
%
Sicut, radice salva, firma arbor tonsa etiam denuo
crescit, ita etiam libidinis studio non exstirpato
revertitur dolor hic iterum iterumque.

			 Dhammapada - 338
%
Cui triginta sex fluminibus diffluens jucundi
cupiditas (est) valida, (eum) equi (velut) vehunt
male edoctum studia amores petentia.

			 Dhammapada - 339
%
Fluunt ubique (cupiditatis) flumina, planta
serpens (velut) pullulans stat (cupiditas), eam
vero plantam ortam videntes radicem prudentiâ
scindite.

			 Dhammapada - 340
%
Ruentia et libidinosa gaudia fiunt viri
(cupiditati subjecti), illi voluptates petentes et
gaudia exoptantes, illi certe generationem
senectutemque subeunt viri.

			 Dhammapada - 341
%
Cupiditatem subsequentes homines serpunt lepus
velut (a venatore) pressus; ligamentis et vinculis
vincti dolorem subeunt iterum iterumque diu.

			 Dhammapada - 342
%
Cupiditatem subsequentes homines serpunt lepus
velut (a venatore) pressus, propterea cupiditatem
dispellat mendicus exoptans suam ipsius a cupidine
vacuitatem.

			 Dhammapada - 343
%
Qui in Nibbánum sylvestri vita intendens cupidine
liberatus in cupidinem ipsam incurrit, illum
quidem virum contemplamini, solutus in vinculum
incurrit.

			 Dhammapada - 344
%
Non id firmum vinculum dicunt sapientes, quod
ferreum, ligneum deciduumque; vehementissimum
gemmarum annulorumque, filiorum et uxorum quod
(est) desiderium,

			 Dhammapada - 345
%
hoc firmum vinculum dicunt sapientes, perdens,
laxum, vix dissolubile; hoc scisso ambulant
desiderii expertes voluptatibus et gaudiis
relictis.

			 Dhammapada - 346
%
Qui cupidini dediti (sunt, hi desiderii) flumen
sequuntur ab ipsis factum, araneus velut rete; hoc
(vinculo) scisso ambulant sapientes desiderii
expertes omni dolore relicto.

			 Dhammapada - 347
%
Mitte (quæ) ante, mitte (quæ) posthac, (quæ) in
medio (jacent) mitte, mundum transiens, omni ex
parte liberatam mentem possidens non iterum
genituram et senectutem subibis.

			 Dhammapada - 348
%
Deliberatione agitati hominis, vehementi cupidine
capti, jucunda spectantis, magis libido augetur,
is certe firmum facit vinculum.

			 Dhammapada - 349
%
Qui vero deliberationis sedatione delectatus
injucundis studet semper recordatione præditus, is
certe (libidinem) removebit, is rescindet Máræ
vinculum.

			 Dhammapada - 350
%
Consummationem consecutus, non trepidus, libidinis
et angoris expers abscidit mundi dolores; ultimum
hoc (ei est) corpus.

			 Dhammapada - 351
%
Libidinis et cupiditatis expers, niruttis
vocabulorum peritus, (et qui) litterarum congeriem
cognovit, priores (litteras) posterioresque, is
certe ultimum corpus habens admodum sapiens
vocatur.

			 Dhammapada - 352
%
Omnia vincens, omnium gnarus ego sum, omnibus
conditionibus non adhærens, omnia relinquens, in
libidinis exstinctione solutus, ipse intelligens
quemnam edocebo?

			 Dhammapada - 353
%
Omne donum religionis donum vincit, omnem
dulcedinem religionis dulcedo vincit, omne gaudium
religionis gaudium vincit, libidinis exstinctio
omnem dolorem vincit.

			 Dhammapada - 354
%
Occidunt opes insipientem, non si (qui forte)
ulteriorem ripam quærunt; ob opum cupiditatem
insipiens occidit tanquam alios semet ipsum.

			 Dhammapada - 355
%
Herbis vitiantur agri, cupidine vitiatur hoc
vulgus, ideo scilicet cupidinis expertibus donum
(oblatum) fit magno fructui.

			 Dhammapada - 356
%
Herbis vitiantur agri, odio vitiatur hoc vulgus,
ideo scilicet odii expertibus donum (oblatum) fit
magno fructui.

			 Dhammapada - 357
%
Herbis vitiantur agri, perturbatione (animi)
vitiatur hoc vulgus, ideo scilicet perturbationis
expertibus donum (oblatum) fit magno fructui.

			 Dhammapada - 358
%
Herbis vitiantur agri, desiderio vitiatur hoc
vulgus, ideo scilicet desiderii expertibus donum
(oblatum) fit magno fructui.

			 Dhammapada - 359
%
Oculi continentia salutaris (est), salutaris auris
continentia, nasi continentia salutaris (est),
salutaris linguæ continentia.

			 Dhammapada - 360
%
Corporis continentia salutaris (est), salutaris
sermonis continentia, mentis continentia salutaris
(est), salutaris omnibus in rebus continentia;
omnibus in rebus se continens bhikkhus (mendicus)
omni dolore liberatur.

			 Dhammapada - 361
%
(Qui) manu moderatus, pede moderatus, sermone
moderatus, moderatorum optimus, animo intimo
delectatus, compositus, solitarius gaudens, eum
appellant bhikkhum.

			 Dhammapada - 362
%
Qui bhikkhus ore moderatus, sapienter loquens, non
tumidus, sensus (sermonis) et religionem
illustrat, dulcis (est) ejus oratio.

			 Dhammapada - 363
%
Cui religio hortulus, religione gaudens,
religionem reputans, religionem recordatus
bhikkhus vera religione non excidit.

			 Dhammapada - 364
%
Suum ipsius lucrum ne nimis magni æstimet, ne
aliis invidens agat; aliis invidens bhikkhus
meditationem non adipiscitur.

			 Dhammapada - 365
%
Paululum modo lucratus si bhikkhus lucrum suum non
nimis magni æstimat, eum sane dii celebrant puram
vitam degentem, non segnem.

			 Dhammapada - 366
%
Omnio speciei propriæ cui non est studium neque
vanis moeret, is certe bhikkhus dicitur.

			 Dhammapada - 367
%
Benevole vivens bhikkhus, Buddhæ præceptis
sedatus, adit locum tranquillum, naturarum
(saṁkhárá) sedationem, gaudium.

			 Dhammapada - 368
%
Exhauri, bhikkhus, hanc navem, exhausta tibi cito
procedet, cupidine et odio rescissis dein Nibbánum
adibis.

			 Dhammapada - 369
%
Quinque (vincula) scindat bhikkhus, quinque
(vincula) relinquat, quinque (sensus) removeat,
quinque vincula qui superavit bhikkhus oghatinnas
(flumen transgressus) dicitur.

			 Dhammapada - 370
%
Meditare, bhikkhus, neve socors sis, ne tua ad res
jucundas sit cogitatio (applicata), ne globum
ferreum devoret socors, ne ululet: “dolor hic
(est)”, tortus.

			 Dhammapada - 371
%
Non est meditatio non intelligentis, intellectus
non est non meditantis; in quo et meditatio et
intellectus, is sane in Nibbáni propinquitate
(versatur).

			 Dhammapada - 372
%
Vacuam domum ingresso, sedata cogitatione prædito
bhikkhui divina voluptas fit plane religionem
perspicienti.

			 Dhammapada - 373
%
Simulac consideravit naturarum ortum et interitum,
adipiscitur gaudium et voluptetem, immortalitatem
illam intelligentium;

			 Dhammapada - 374
%
hujus rei hoc exordium fit hic intelligentis
bhikkhûs: sensuum custodia, animus contentus et
secundum præscripta (quæ liberationem spectant)
continentia;

			 Dhammapada - 375
%
amicos colas probos, puram vitam degentes,
impigros; vitam familiarem agat, morum gnarus sit,
tum gaudio abundans doloris finem faciet.

			 Dhammapada - 376
%
Vassika sicut flores flaccidos dimittit, ita et
cupidinem et odium dimittite, o bhikkhus.

			 Dhammapada - 377
%
Corpore sedatus, sermone sedatus, (mente) sedatus,
bene compositus, qui cupiditates mundi exspuit
bhikkhus sedatus vocatur.

			 Dhammapada - 378
%
Per te incita te ipse, exploret se (quisque) per
se, talis tu per te custoditus, recordatione
præditus, læte, o bhikkhus, vitam ages.

			 Dhammapada - 379
%
Quisque enim sui (est) dominus, quisque enim suum
refugium; ideo cohibe te ipsum, equum generosum
velut mercator.

			 Dhammapada - 380
%
Gaudio abundans bhikkhus, sedatus Buddhæ
præceptis, adit locum tranquillum, naturarum
(saṁkhárá) sedationem, gaudium.

			 Dhammapada - 381
%
Qui utique juvenis bhikkhus applicat se ad Buddhæ
præcepta, is hunc mundum collustrat nube liberata
velut luna.

			 Dhammapada - 382
%
Exstingue (cupiditatis) flumen connitendo,
cupiditates propelle, o bráhmana; naturarum
(saṁkhárá) interitu perspecto increatum (Nibbánum)
novisti, o bráhmana.

			 Dhammapada - 383
%
Quando duabus in rebus ripam ulteriorem attingit
bráhmanas, tum omnes ejus vincula intereunt
intelligentis.

			 Dhammapada - 384
%
Cui ulterius vel citerius utrumque non invenitur,
terroris expertem, solutum, eum ego dico
bráhmanam.

			 Dhammapada - 385
%
Meditabundum, vitii expertem, (solitarium)
sedentem, negotio functum, cupidinibus vacuum,
summam rem adeptum, eum ego dico bráhmanam.

			 Dhammapada - 386
%
Die ardet sol, noctu fulget luna, armatus miles
ardet, meditabundus ardet bráhmanas, at omnes dies
noctesque Buddhas ardet claritate.

			 Dhammapada - 387
%
Qui malum alienavit bráhmanas (dicitur); ob vitam
sedatam samanas dicitur; dimittens suum ipsium
vitium, ideo pabbajitas dicitur.

			 Dhammapada - 388
%
Ne (quis) bráhmanæ vim inferat, ne in illum se
mittat bráhmanas; væ ei, qui bráhmanam cædit, dein
væ (ei), qui in illum se mittit.

			 Dhammapada - 389
%
Non bráhmanæ hoc paulo melius, quando retentio
(fit) mentis a jucundis; quo ex tempore violenta
mens desinit, inde usque sedatur utique dolor.

			 Dhammapada - 390
%
Cui corpore, sermone, mente non est malefactum,
domitum (his) tribus nominibus, eum ego dico
bráhmanam.

			 Dhammapada - 391
%
Quo ex tempore religionem cognoverit (quis) a
persapientibus traditam, assidue eam veneretur
ignem sanctum velut bráhmanas.

			 Dhammapada - 392
%
Non capillis religatis, non gente nobilis fit
bráhmanas; in quo (vero) et veritas et pietas, is
beatus isque bráhmanas.

			 Dhammapada - 393
%
Quid tibi cum capillis religatis, stulte? Quid
tibi cum amictu ex pellibus facto? interna tua
impervia (sunt), externa terges.

			 Dhammapada - 394
%
Sordidam vestem gestantem hominem, macrum, venis
consitum, solitarium in sylva meditantem, eum ego
dico bráhmanam.

			 Dhammapada - 395
%
Non ego bráhmanam dico utero natum, matre
bráhmanica oruindum, bhovádis (vociferator) nempe
is fit, is quidem fit opulentus; inopem,
cupiditatis expertem, eum ego dico bráhmanam.

			 Dhammapada - 396
%
Omni ligamento scisso qui non contremit, vincula
qui superavit, solutum, eum ego dico bráhmanam.

			 Dhammapada - 397
%
Scissis loris et corrigiis (et) funibus ordine,
claustra (inscientiæ) qui excussit, sapientem, eum
ego dico bráhmanam.

			 Dhammapada - 398
%
Objurgationem et cædem et vinculum insons qui
fert, patientiæ robore instructum (et hoc) robur
exercitum habentem, eum ego dico bráhmanam.

			 Dhammapada - 399
%
Non iracundum, piis operibus ornatum, virtute
instructum, non rigidum, domitum, ultimo corpore
indutum, eum ego dico bráhmanam.

			 Dhammapada - 400
%
Aqua in folio loti velut, in sagittæ cuspide velut
granum sinapis qui non inhæret libidinibus, eum
ego dico bráhmanam.

			 Dhammapada - 401
%
Qui doloris sui cognoscit hic interitum, onus qui
deposuit, solutum, eum ego dico bráhmanam.

			 Dhammapada - 402
%
Alta intelligentia præditum, sapientem, (quæ sit)
via et (quæ) non (sit) via gnarum, summam rem
adeptum, eum ego dico bráhmanam.

			 Dhammapada - 403
%
Non utentem (hominibus) in domo et sine domo
versantibus utrisque, sine domicilio grassantem,
pauca desiderantem, eum ego dico bráhmanam.

			 Dhammapada - 404
%
Non adhibita castigatione in animantes infirmos et
firmos, qui non ferit neque ferire facit, eum ego
dico bráhmanam.

			 Dhammapada - 405
%
Obstantibus non obstantem, erga (homines)
supplicio semet ipsos afficientes mitem, adversus
cupientes non cupientem, eum ego dico bráhmanam.

			 Dhammapada - 406
%
Cujus et cupiditas et odium, arrogantia et
simulatio deciderunt, granum sinapis velut de
satittæ cuspide, eum ego dico bráhmanam.

			 Dhammapada - 407
%
Qui lenem, edocentem, veram vocem profert, qua non
objurget quemquam, eum ego dico bráhmanam.

			 Dhammapada - 408
%
Qui hic neque longum neque breve, neque parvum
neque magnum, neque jucundum neque injucundum in
mundo non datum sibi arripit, eum ego dico
bráhmanam.

			 Dhammapada - 409
%
Cupiditates cui non inveniuntur in hoc mundo
alteroque, cupidinis expertem, solutum, eum ego
dico bráhmanam.

			 Dhammapada - 410
%
Cui studia non reperiuntur, (re) perspecta non
dubitantem, immortalitatis comprehensionem
adeptum, eum ego dico bráhmanam.

			 Dhammapada - 411
%
Qui hic et bonum et malum, utrumque vinculum
superavit, moeroris expertem, vitio liberum,
integrum, eum ego dico bráhmanam.

			 Dhammapada - 412
%
Lunæ instar immaculatum, purum, placatum,
inturbidum, voluptatem qui exstinxit, eum ego dico
bráhmanam.

			 Dhammapada - 413
%
Qui hanc adversariam, vix perviam revolutionem,
perturbationem superavit, transgressus, ripam
ulteriorem adeptus, meditabundus, concupiscentiæ
expers, non dubitans, non sibi arripiens
tranquillus, eum ego dico bráhmanam.

			 Dhammapada - 414
%
Qui hic libidinibus relictis sine domo vagatur,
libidinem qui exstinxit, eum ego dico bráhmanam.

			 Dhammapada - 415
%
Qui hic desiderio relicto sine domo vagatur,
desiderium qui exstinxit, eum ego dico bráhmanam.

			 Dhammapada - 416
%
(Qui) relicta humana societate divinam societatem
superavit, omni societate liberatum, eum ego dico
bráhmanam.

			 Dhammapada - 417
%
Relicta et lætitia et moestitia tranquillum
factum, miseriarum expertem, omnes mundos
superantem, heroem, eum ego dico bráhmanam.

			 Dhammapada - 418
%
Interitum qui novit animantium ortumque omnio, non
studiosum, beatum, sapientem, eum ego dico
bráhmanam.

			 Dhammapada - 419
%
Cujus cursum non perspiciunt dii, gandhabbæ
hominesque, cupiditates qui exstinxit,
venerabilem, eum ego dico bráhmanam.

			 Dhammapada - 420
%
Cui et ante et posthac et in medio non est
quidquam, inopem, appetitus expertem, eum ego dico
bráhmanam.

			 Dhammapada - 421
%
Tauri (instar), eximium, heroem, magnum vatem,
concupiscentiæ expertem, lautum, sapientem, eum
ego dico bráhmanam.

			 Dhammapada - 422
%
Pristinas commorationes qui novit et coelum
tartarumque perspicit, item generationis interitum
(qui) adeptus (et) cognitione confectus (est)
anachoreta,—omni confectione confectum, eum ego
dico bráhmanam.

			 Dhammapada - 423
%
