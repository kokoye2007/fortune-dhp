Tanken går forut for alle ting, tanken styrer dem,
tanken skaper dem. Som hjulet følger oksens fot
vil smerten alltid følge den som taler og handler
med onde tanker.

			 Dhammapada - 1
%
Tanken går forut for alle ting, tanken styrer dem,
tanken skaper dem. Så trofast som hans egen skygge
vil lykken alltid følge den som taler og handler
med gode tanker.

			 Dhammapada - 2
%
«Han hånte meg og slo meg, beseiret meg og
plyndret meg.» Hos de som går og tenker slik tar
hatet aldri slutt.

			 Dhammapada - 3
%
«Han hånte meg og slo meg, beseiret meg og
plyndret meg.» Hos de som ikke tenker slik dør
hatet stille bort.

			 Dhammapada - 4
%
For aldri kan vel dette skje: at hat tar slutt av
mere hat. Av vennlighet tar hatet slutt, det er en
evig lov.

			 Dhammapada - 5
%
Men mange andre kan ikke innse at vi gjør best i å
beherske oss. De som forstår det, derimot, gjør
slutt på kiv og strid.

			 Dhammapada - 6
%
Den som lever for nytelser, som ikke har sansene
under kontroll, som fråtser i mat og er sløv og
lat - ham velter Mara like lett som vinden et
råttent tre.

			 Dhammapada - 7
%
Men den som ikke er nytelsessyk, som lever med
sansene vel kontrollert, som spiser med måte, har
tillit og kraft - mot ham makter Mara slett ikke
mer enn vindpust mot klippemassiv.

			 Dhammapada - 8
%
Den som vil bære den gule kappe men ikke er fri
for feil, usannferdig og tøylesløs - han er ikke
kappen verdig.

			 Dhammapada - 9
%
Men den som er uten feil, som er vel befestet i
god moral, sannferdig og måteholden - han er
verdig den gule kappe.

			 Dhammapada - 10
%
De som tar usant for sant og sannhet som usannhet
ser, de finner ikke det sanne, men setter seg
dårlige mål.

			 Dhammapada - 11
%
Men de som ser sannhet som sant og usant som
usannhet ser, de finner fram til det sanne, og
setter seg fullkomne mål.

			 Dhammapada - 12
%
Som regnet trenger inn i et dårlig tekket hus,
slik gjennomtrenger lidenskapen et uutviklet sinn.

			 Dhammapada - 13
%
Som regnet ikke trenger inn i et riktig tekket
hus, slik gjennomtrenger ikke lidenskapen et
velutviklet sinn.

			 Dhammapada - 14
%
Han sørger her og han sørger siden - den som gjør
ondt sørger dobbelt. Han sørger og gremmes når han
ser hvor skitne hans gjerninger er.

			 Dhammapada - 15
%
Han gleder seg her og han gleder seg siden - den
som gjør godt han gleder seg dobbelt. Han er glad
og lykkelig når han ser hvor rene hans gjerninger
er.

			 Dhammapada - 16
%
Han lider her og han lider siden, den som gjør
ondt lider dobbelt. «Ondt har jeg gjort!» - slik
lider han, og enda verre blir lidelsen når han
kommer i ulykkelige kår.

			 Dhammapada - 17
%
Han fryder seg her og han fryder seg siden, den
som gjør godt han fryder seg dobbelt. «Godt har
jeg gjort!» - slik fryder han seg, og enda større
blir fryden når han kommer i lykkelige kår.

			 Dhammapada - 18
%
Hvis noen flittig kan sitere skriften, men selv er
slapp og ikke gjør deretter, - han er som gjeteren
som teller andres kveg, selv har han ingen del i
fellesskapet.

			 Dhammapada - 19
%
Selv om en annen lite kjenner skriften, men lever
i rettferdighet og etter læren, har overvunnet
dårskap, hat og lidenskap, med fullendt visdom og
med sinnet fritt, og ikke binder seg til noe som
helst - han har i sannhet del i fellesskapet.

			 Dhammapada - 20
%
Årvåkenhet er veien til det som ikke dør, men
slapphet er dødens vei. Den som er årvåken dør
ikke, mens den slappe er alt som død.

			 Dhammapada - 21
%
De vise som til bunns har lært årvåkenheten å
kjenne, de gleder seg ved årvåkenhet og frydes i
de edles sfære.

			 Dhammapada - 22
%
De vise som stadig mediterer, som flittig og
besluttsomt holder ut, nibbana finner de, den
uforlignelige frihet fra alt som tynger.

			 Dhammapada - 23
%
Den årvåknes ry vil øke når han er våken og
besluttsom, hans adferd ren og omtenksom, og han
lever rettferdig og sindig.

			 Dhammapada - 24
%
Med årvåkenhet og besluttsomhet, selvkontroll og
selvdisiplin bør den vise lage ei øy som flommen
ikke kan skylle bort.

			 Dhammapada - 25
%
Enfoldige og tankeløse folk lar slappheten ta
overhånd. Den vise, derimot, han vokter
årvåkenheten som sin dyreste skatt.

			 Dhammapada - 26
%
Henfall ikke til slapphet, og befatning med
sansenytelser. For den som årvåkent mediterer
vinner den høyeste lykke.

			 Dhammapada - 27
%
Når den vise har drevet bort sin slapphet med
årvåkenhet og steget opp i visdommens tårn - selv
uten sorg betrakter han den sørgende menneskehet.
Liksom en som står på en fjelltopp og ser på folk
nedi dalen, slik betrakter den vise de enfoldige.

			 Dhammapada - 28
%
Årvåken blant de slappe, lys våken blant de
sovende, iler den vise fremad, liksom en rasehest
legger bak seg et gammelt øk.

			 Dhammapada - 29
%
Gjennom årvåkenhet nådde Sakka å bli gudenes
øverste herre. Man lovpriser årvåkenheten, mens
slappheten klandres av alle.

			 Dhammapada - 30
%
Den bhikkhu som frykter slapphet og frydes ved
årvåkenhet, - som ild går han fram og brenner bort
alle hindringer, store som små.

			 Dhammapada - 31
%
Den bhikkhu som frykter slapphet, men frydes ved
årvåkenhet, - han kan ikke falle tilbake, for han
står nibbana nær.

			 Dhammapada - 32
%
Som en pilmaker retter en pil, slik retter den
vise sitt flakkende sinn, som er skiftende, nesten
ustyrlig, og vanskelig å holde i tømme.

			 Dhammapada - 33
%
Som en fisk trukket opp fra sitt hjem i vannet, og
kastet på land, på samme vis spreller vårt sinn
for å unnslippe Maras velde.

			 Dhammapada - 34
%
Det er herlig å temme sinnet, som er flyktig og
vanskelig å fange, og farer hvorhen det vil, - et
temmet sinn bringer lykke.

			 Dhammapada - 35
%
Den vise bør vokte sitt sinn, det subtile, så
vanskelig å se, som farer hvorhen det vil, - et
vel voktet sinn bringer lykke.

			 Dhammapada - 36
%
Ensomt det vandrer så viden omkring, skjult i det
indre, ulegemlig, - den som kan lære å temme sitt
sinn frir seg fra Maras lenker.

			 Dhammapada - 37
%
Den som er rastløs til sinns og ikke kjenner den
sanne lære, som er ubalansert i sitt indre, -
finner ei fullkommen visdom.

			 Dhammapada - 38
%
Det fins ingen frykt for den våkne som ikke har
grumsete tanker, som er ufordervet i sinnet og
hevet over godt og ondt.

			 Dhammapada - 39
%
Vit at vårt legeme er som ei krukke; gjør derfor
sinnet sterkt som en festning, kjemp imot Mara med
visdommens våpen, vern om din seier og hold den
ved like.

			 Dhammapada - 40
%
 Akk! Snart skal dette mitt legeme ligge henslengt
på marken uten bevissthet, kassert som en råtten,
ubrukelig stokk.

			 Dhammapada - 41
%
Et uordnet sinn gjør deg mere skade enn fiender
gjør mot hverandre - enn uvenner gjør mot
hverandre.

			 Dhammapada - 42
%
Verken mor eller far eller hele vår slekt kan
tjene oss slik som et velordnet sinn.

			 Dhammapada - 43
%
Hvem skal beseire denne verden såvel som dødens og
gudenes rike? Hvem skal ta opp de veltalte
sannhetsord like så lett som en mann plukker
blomster?

			 Dhammapada - 44
%
Eleven skal beseire denne verden såvel som dødens
og gudenes rike. Han skal ta opp de veltalte
sannhetsord like så lett som en mann plukker
blomster.

			 Dhammapada - 45
%
Når du ser at din kropp er som skum og har innsett
dens hildringsnatur, da bryter du Maras
blomsterpiler og går usett av dødens konge.

			 Dhammapada - 46
%
Den mann som oppfylt av higen plukker nytelsens
blomster, han overraskes av døden som en sovende
landsby av flom.

			 Dhammapada - 47
%
Den mann som oppfylt av higen plukker nytelsens
blomster - hans endelikt rammer ham brått lenge
før han har nok.

			 Dhammapada - 48
%
Som når en bie kommer til en blomst og samler
nektar og flyr bort igjen med den, men ikke skader
blomstens duft og farge; slik vandrer og den vise
i sin landsby.

			 Dhammapada - 49
%
Se ikke på andres feilsteg, hva andre har gjort og
forsømt; men se heller på hva du selv har gjort
eller unnlatt å gjøre.

			 Dhammapada - 50
%
 Som en vakker og fargerik blomst som imidlertid
ikke har duft, slik er den som har vakre, men
fruktløse ord, og som selv ikke handler deretter.

			 Dhammapada - 51
%
Som en vakker og fargerik blomst som lar utbre sin
herlige duft, slik er den som har vakre og
fruktbare ord, og selv handler i samsvar med dem.

			 Dhammapada - 52
%
Liksom man kan lage mange kranser aven haug med
blomster, slik bør og hver dødelig gjøre mye godt
i livet.

			 Dhammapada - 53
%
Blomsterduft kan ikke gå mot vinden, ei heller
duft av sandeltre, jasmin og røkelse av tagara.
Men gode menneskers vellukt går mot vinden, den
gode sprer sin duft i alle retninger.

			 Dhammapada - 54
%
Sandeltre, tagara, lotus, jasmin - alle har
vellukt så fin; men herligst er duften av godhet.

			 Dhammapada - 55
%
Sandeltre og tagara - å nei, de dufter svakt; men
duften av den gode stiger opp blant englene.

			 Dhammapada - 56
%
Mara finner ikke veien til de som eier sann moral,
som lever i årvåkenhet, befridd gjennom fullkommen
kunnskap.

			 Dhammapada - 57
%
Langs landeveien, blant rusk og rask i
avfallshaugens støv, - selv der kan duftende
liljer gro til fryd for tanke og sinn.

			 Dhammapada - 58
%
Slik stråler også i visdomsglans den fullkomment
opplystes elev, midt i den blinde folkehop som
selv er av støvets natur.

			 Dhammapada - 59
%
Lang er natta for den som er søvnløs, lang er ei
mil for den som er trett, langt er kretsløpet for
den enfoldige som ikke kjenner den sanne lære.

			 Dhammapada - 60
%
Hvis ikke du finner på ferden din en som deg selv,
eller bedre, så gå da i fasthet ensomt din vei, i
dårer er intet selskap.

			 Dhammapada - 61
%
«Sønner har jeg, og rikdom med!» slik skaffer
dåren seg bry. For ingen er det som eier seg selv
- hva så med sønner og rikdom?

			 Dhammapada - 62
%
Den dåre som innser sin dårskap, er nettopp i
dette en vismann. Men dåren som tror han er vis -
han er i sannhet en dåre.

			 Dhammapada - 63
%
Selv om den enfoldige omgås med vismannen livet
igjennom, så fatter han ikke mer av læren enn
sleiva oppfatter suppesmaken.

			 Dhammapada - 64
%
Men når den forstandige omgås den vise, om blott
for en stund, så fatter han læren umiddelbart, som
tunga oppfatter suppesmaken.

			 Dhammapada - 65
%
Enfoldige dårer ferdes som fiender av seg selv.
Dårlige handlinger utfører de, som modnes med
bitre frukter.

			 Dhammapada - 66
%
Den gjerningen er ille gjort som etterpå du
angrer, når du må høste fruktene med tårer på ditt
ansikt.

			 Dhammapada - 67
%
Men det er godt og riktig gjort som ei du trenger
angre, når du kan høste fruktene tilfreds og glad
til sinns.

			 Dhammapada - 68
%
Så lenge hans ugjerning ikke er modnet, den
honningsøt ter seg for dåren; men når hans
ugjernings frukter blir modne, da kommer lidelsen
over ham.

			 Dhammapada - 69
%
Dåren må gjerne i månedsvis spise sin mat av en
bladspiss, - han er ikke likevel verd en brøkdel
av den som har innsett sannheten.

			 Dhammapada - 70
%
 Liksom nymelket melk ikke surner straks, slik
også med dårlige handlinger; men glødende følger
de dåren, som ild under askedekke.

			 Dhammapada - 71
%
Den kunnskap en dåre skaffer seg fører ham bare i
ulykke, - den knuser hans siste rest av fornuft og
dreper det beste i ham.

			 Dhammapada - 72
%
På falske premisser vil dåren berømmes, blant
bhikkhuer ønsker han aktelse, i hjemmet vil han ha
ledelsen og av andre folk ønsker han ære.

			 Dhammapada - 73
%
«Både borger og munk skal mene at dette er bare
mitt verk. Meg skal de følge som leder i alle
ting, store som små.» Slik er en dåres
ærgjerrighet, hans stolthet og krav bare vokser.

			 Dhammapada - 74
%
En vei fører til ytre vinning, en annen vei til
nibbana. Når bhikkhuen, Buddhas elev, har sett
dette slik som det er, da finner han ikke lenger
glede i verdslige æresbevisninger, men utvikler
selvstendighet.

			 Dhammapada - 75
%
En vis og forstandig lærer som ser dine feil og
som refser dem - en slik bør du følge så ivrig som
viste han veien til skjulte skatter. Den som
følger en slik en, ham går det bedre og ikke
verre.

			 Dhammapada - 76
%
La ham formane, la ham gi råd, og verne mot alt
som er upassende. For han er avholdt blant de
gode, men upopulær blant de slette.

			 Dhammapada - 77
%
Vær ikke sammen med dårlige venner, ikke med
nedrige mennesker; vær heller sammen med gode
venner, ja, med de beste blant mennesker.

			 Dhammapada - 78
%
Den som drikker dypt av dhamma lever i lykke med
fred i sinn. I dhamma, forkynt av den Edle, vil
alltid den vise fryde seg.

			 Dhammapada - 79
%
En vanningsekspert leder vannet, en pil maker
retter ut pila, snekkerne bøyer til treverket, de
vise temmer seg selv.

			 Dhammapada - 80
%
Liksom vinden ikke kan rokke ved klippen, sterk og
massiv, så rokkes heller ikke den vise verken av
ros eller klander.

			 Dhammapada - 81
%
Så dyp og klar som havet selv blir og den vise når
han hører dhammas ord og mening

			 Dhammapada - 82
%
En god mann viser måtehold hvor enn han måtte
ferdes, han prøver ikke prate seg til
sansenytelser. Om lykke eller ulykke vel skulle
bli hans lodd, så blir den vise enda verken
nedtrykt eller oppløftet.

			 Dhammapada - 83
%
Den som verken for egen eller for andres del
ønsker sønner, rikdom og herskerstilling, ei
heller egen framgang med urettmessige midler - han
er rettferdig, vis, og har sann moral.

			 Dhammapada - 84
%
Få er de blant mennesker som når den andre
stranda, de aller fleste løper bare opp og ned
langs denne.

			 Dhammapada - 85
%
Men de som lever i samsvar med dhamma når den er
blitt vel forklart for dem, de skal komme seg
over, selv om dødens makt er vanskelig å unnfly.

			 Dhammapada - 86
%
La vismannen forlate mørkets vei og utvikle det
lyse i seg selv, når han ensom går bort fra
hjemmet til hjemløshet, ofte tung å bære.

			 Dhammapada - 87
%
La ham finne sin glede der befridd fra
sansenytelser, uten å kalle noe sitt eget. Der la
den vise rense sitt sinn fra alle forurensninger.

			 Dhammapada - 88
%
De som til fulle har oppøvd sitt sinn i alle
opplysningsfaktorene, som i forsakelse finner sin
glede uten å gripe om noe som helst, - disse, som
stråler av indre lys og har uttømt de negative
tendenser - de finner nibbana i denne verden.

			 Dhammapada - 89
%
For den som har vandret veien til ende, som fri
fra sorg har brutt alle bånd, i alle henseender
fullt ut befridd, for ham finnes ingen feber.

			 Dhammapada - 90
%
Den oppmerksomme løsriver seg og finner ei glede i
hus og hjem; hvert oppholdssted legger han bak
seg, som svanen forlater sin dam.

			 Dhammapada - 91
%
De som ikke samler i lade, som inntar sin føde med
omtanke, som tar sikte på frigjøring ved hjelp av
tomhet og uvarighet, deres vei er vanskelig å
følge, liksom fuglenes i himmelrommet.

			 Dhammapada - 92
%
De som har uttømt de dårlige tendenser, som ikke
bare tenker på mat, som tar sikte på frigjøring
ved hjelp av tomhet og uvarighet, deres spor er
vanskelig å følge, liksom fuglenes i himmelrommet.

			 Dhammapada - 93
%
Selv englene bøyer seg gjerne for han som holder
sansene vel i tømme, som kusken holder en
veltemmet hest; når han har lagt bort sin stolthet
og ikke huser dårlige tendenser.

			 Dhammapada - 94
%
Det finnes intet kretsløp mer for den som, liksom
jorden, intet avviser, men gjør sin gjerning ydmyk
som en dørterskel - han er liksom en innsjø ren og
klar.

			 Dhammapada - 95
%
Tankene hans er harmoniske, det samme hans ord og
gjerninger, når han gjennom fullkommen kunnskap
har funnet frihet og fred.

			 Dhammapada - 96
%
Den mann som ikke tror og ikke håper, men gjennom
egen innsikt ser det uskapte, som bryter ut av
kretsløpet og ikke lar seg forlede, han er den
største blant mennesker.

			 Dhammapada - 97
%
Der hvor en arahant holder til, om den nå enn er
høyt eller lavt, i landsbyen eller i skogen - der
er det herlig å være.

			 Dhammapada - 98
%
Herlige er skogene, der hvor mengden ikke trives,
der skal de nøkterne trives som ikke jager det
sanselige.

			 Dhammapada - 99
%
Selv om noen har tusen ord men alle er meningsløse
- ett eneste meningsfylt ord er bedre, dersom det
gir deg fred.

			 Dhammapada - 100
%
 Selv om noen har tusen vers men alle er
meningsløse - ett eneste lite vers er bedre,
dersom det gir deg fred.

			 Dhammapada - 101
%
Om en deklamerer hundre vers men alle er
meningsløse - ett eneste ord av dhamma er bedre,
dersom det gir deg fred.

			 Dhammapada - 102
%
Om noen i kamp skulle overvinne tusen og tusen
igjen - er han dog den største seierherre som
overvinner seg selv.

			 Dhammapada - 103
%
For sannelig er det langt bedre å overvinne seg
selv enn andre for den som har temmet seg selv og
alltid vandrer i måtehold.

			 Dhammapada - 104
%
For slik en person kan ingen, nei, verken gud
eller djevel, ei heller engler av noe slag,
forandre hans seier til nederlag.

			 Dhammapada - 105
%
Du kan gjerne drysse offergaver hen i tusentall i
måned etter måned gjennom nesten hundre år, men om
du for et øyeblikk kan hedre en av de som har
utviklet seg selv, så er det til større heder enn
slik hundreårig offervirksomhet.

			 Dhammapada - 106
%
Og kanskje er du en av de som vandrer ut i skogene
for der å tilbe offerilden gjennom hundre år, men
om du for et øyeblikk kan hedre en av de som har
utviklet seg selv, så er det til større heder enn
slik hundreårig offervirksomhet.

			 Dhammapada - 107
%
Hva enn du kan ofre i verden igjennom et år, med
tanke på lønn, det er ikke verd en fjerdedel av
det som respekt for den rettskafne er verd.

			 Dhammapada - 108
%
Den som alltid er ivrig etter å hedre og ære de
gamle, han får framgang i disse fire: levetid,
skjønnhet, lykke og kraft.

			 Dhammapada - 109
%
Du kan leve i hundre år i ondskap og tankeløshet -
bedre å leve en eneste dag i godhet og meditasjon.

			 Dhammapada - 110
%
Du kan leve i hundre år i dårskap og tankeløshet -
bedre å leve en eneste dag i visdom og meditasjon.

			 Dhammapada - 111
%
Du kan leve i hundre år i slapphet og uten energi
- bedre å leve en eneste dag med full energisk
innsats.

			 Dhammapada - 112
%
Du kan leve i hundre år og ikke se oppkomst og
undergang - bedre å leve en eneste dag og skue
oppkomst og undergang.

			 Dhammapada - 113
%
Du kan leve i hundre år og ikke se den udødelige
vei - bedre å leve en eneste dag og se den
udødelige vei.

			 Dhammapada - 114
%
Du kan leve i hundre år og ikke se den høyeste
sannhet - bedre å leve en eneste dag og se den
høyeste sannhet.

			 Dhammapada - 115
%
Vent ikke med å gjøre det gode, og vern ditt sinn
mot det onde; for den som er treg til å gjøre det
gode trives med det som er ondt.

			 Dhammapada - 116
%
Hvis du har gjort noe ondt bør du ei gjøre det
flere ganger, og slett ikke finne din glede i det,
for oppsamlet ondskap gir lidelse.

			 Dhammapada - 117
%
Hvis du har gjort noe godt, prøv da å gjøre det
flere ganger og finne din glede nettopp i det, for
oppsamlet godhet gir lykke.

			 Dhammapada - 118
%
Selv den onde kan ha det bra så lenge det onde
ikke er modnet, men når det onde modnes, da får
den onde det vondt.

			 Dhammapada - 119
%
Selv den gode kan ha det ille så lenge det gode
ikke er modnet, men når det gode modnes, da får
den gode det godt.

			 Dhammapada - 120
%
 Man bør ikke undervurdere det onde og tenke: «Det
kommer nok ikke til meg.» For selv ei vannkrukke
fylles til slutt av dråper som faller en etter en,
så selv om han samler det litt etter litt så
fylles en dåre av ondskap.

			 Dhammapada - 121
%
Man bør ikke undervurdere det gode og tenke: «Det
kommer nok ikke til meg.» For selv ei vannkrukke
fylles til slutt av dråper som faller en etter en,
så selv om han samler det litt etter litt så
fylles den gode av godhet.

			 Dhammapada - 122
%
En kjøpmann som fører verdifull last og bare har
få i sitt følge, han holder seg unna farlige
veier; og den som har livet kjært han holder seg
unna gift - slik bør man holde seg vekk fra det
onde.

			 Dhammapada - 123
%
Den som ikke har sår i handa, han kan håndtere
gift. Giften kan ikke skade den som er uten sår.
Det fins intet ondt for den som selv ikke gjør noe
ondt.

			 Dhammapada - 124
%
Den som krenker en skyldfri mann, et rent og
uplettet menneske, - den dåren faller det onde
tilbake på, som fint støv kastet mot vinden.

			 Dhammapada - 125
%
Noen blir gjenfødt som mennesker, illgjerningsmenn
går til pinen, de rettskafne går til lykkens land,
de fullkomne oppnår nibbana.

			 Dhammapada - 126
%
Ikke i himmelrommet og ikke i havets dyp, og
heller ikke i bergets dypeste kløfter, nei, ikke i
hele verden finnes et eneste sted hvor du kan
unnslippe følgene av din ondskap.

			 Dhammapada - 127
%
Ikke i himmelrommet og ikke i havets dyp, og
heller ikke i bergets dypeste kløfter, nei, ikke i
hele verden finnes et eneste sted hvor døden ikke
vil overmanne deg.

			 Dhammapada - 128
%
Alle skjelver for voldsbruk, alle er redd for å
dø. Sett deg derfor i andres sted og la være å slå
eller drepe.

			 Dhammapada - 129
%
Alle skjelver for voldsbruk, alle har livet kjært.
Sett deg derfor i andres sted og la være å slå
eller drepe.

			 Dhammapada - 130
%
 Alt som lever søker lykken på sitt vis. Men den
som søker lykken for sin egen del og derved kommer
til å skade andre - han finner ingen lykke senere.

			 Dhammapada - 131
%
Alt som lever søker lykken på sitt vis. Men den
som søker lykken for sin egen del og passer på å
ikke skade andre - han finner også lykken senere.

			 Dhammapada - 132
%
Tal ikke sårende ord, dem får du kanskje tilbake;
for hissige ord gjør vondt, og gjengjeld kan ramme
deg lett.

			 Dhammapada - 133
%
Hvis du forholder deg rolig liksom en sprukken
gongong, da har du oppnådd nibbana, fordi du er
uten vrede.

			 Dhammapada - 134
%
Som gjeteren med kjeppen sin driver kveget ut på
beite, driver alderdom og død alle individers
livsløp.

			 Dhammapada - 135
%
Dåren forstår det ikke selv når han utfører
dårlige handlinger, men siden så får den uvettige
lide for det som han selv har gjort, liksom en som
fortæres av ild.

			 Dhammapada - 136
%
Den som øver vold mot de fredsommelige, eller
krenker de som er uten skyld, han vil snart bli
rammet av ett av disse ti:

			 Dhammapada - 137
%
Enten et smertelig tap eller en legemlig skade,
eller alvorlig sykdom eller en skade på sinnet.

			 Dhammapada - 138
%
Vansker med myndighetene eller en alvorlig
anklage, tap av slekt eller eiendom, dette kan
også ramme ham.

			 Dhammapada - 139
%
Eller så kan huset hans bli ødelagt av ildebrann,
etter kroppens oppløsning går dåren inn til pinen.

			 Dhammapada - 140
%
 Ikke ved å ferdes naken eller å ha langt, uryddig
hår, heller ikke ved å faste eller sove rett på
stein og mark; heller ikke støv og skitt og det å
sitte lenge ned på huk kan foredle den som ikke
selv har overvunnet tvilen sin.

			 Dhammapada - 141
%
Den som, selv om han er velkledd går omkring i
fred og harmoni, vel behersket, stø og måteholden,
og har sluttet fred med alt som lever, han er
høyreist, filosof og bhikkhu.

			 Dhammapada - 142
%
Så sant her i verden det finnes noen som bryr seg
om andres mening, så passer han seg for kritikk,
som en veltrenet hest for pisken.

			 Dhammapada - 143
%
Liksom en god hest, truffet av pisken, bør du bli
ivrig og rask. Energisk, med tillit og god moral,
med meditasjon og oppmerksomhet, med fullkommen
kunnskap og adferd, og med grundig vurdering av
dhamma skal du beseire all lidelse.

			 Dhammapada - 144
%
En vanningsekspert leder vannet, en pil maker
retter ut pila, snekkerne bøyer til treverket, den
gode temmer seg selv.

			 Dhammapada - 145
%
Hvorfor denne lystighet og latter når det alltid
brenner? Innhyllet i mørke, vil du ikke søke etter
lyset?

			 Dhammapada - 146
%
Se på denne utstafferte dokka, skrøpelig, en haug
med sår på to bein, fylt av allslags intensjoner -
her er intet fast å bygge på.

			 Dhammapada - 147
%
Nå er denne kroppen utslitt, et sykdomsreir på
sammenbruddets rand. Snart så brister denne råtne
haugen. Sannelig, vårt liv tar slutt i døden!

			 Dhammapada - 148
%
Ser du disse bleke hodeskaller slik de ligger
strødd omkring som gresskar spredd av høstens
vinder - hva finnes det vel her å hige etter?

			 Dhammapada - 149
%
En borg av knokler er bygd opp og dekket til med
kjøtt og blod, og der bor alderdom og død og
overmot og hykleri.

			 Dhammapada - 150
%
 Selv kongenes praktfulle vogner blir utslitt, og
likedan slites vårt legeme ned. De Godes lære blir
aldri foreldet, for alle de beste forkynner den.

			 Dhammapada - 151
%
Den som lite lærer eldes som en stut. Kjøttet hans
det vokser, men ikke hans forstand.

			 Dhammapada - 152
%
Mange fødslers kretsløp gjennomgikk jeg, søkte
husets byggmester, men fant ham ei. Smertefullt
det er å fødes gang på gang!

			 Dhammapada - 153
%
Byggmester! Nå har jeg sett deg! Huset skal du
ikke bygge om igjen. Nå er alle bjelker brukket,
mønsåsen er ødelagt; sinnet mitt har nådd det
ubetingede, alt begjær tilbakelagt!

			 Dhammapada - 154
%
Den som har unnlatt å lutre seg selv, og ikke har
lagt seg opp gods i sin ungdom, hentæres liksom
tilårskomne hegrer i myrdammer tomme for fisk.

			 Dhammapada - 155
%
Den som har unnlatt å lutre seg selv og ikke har
lagt seg opp gods i sin ungdom, ligger tilslutt
der som bortskutte piler, lengter forgjeves til
hensvunne dager.

			 Dhammapada - 156
%
Den som holder av seg selv bør ta seg vel i vare.
En av de tre nattevakter bør den vise være våken.

			 Dhammapada - 157
%
Først bør den vise befeste seg selv i det som er
riktig og rett, - deretter kan han gi råd til
andre; så unngår han skinnhellighet.

			 Dhammapada - 158
%
Hvis du selv gjør nettopp det du råder andre til,
kan du, ettersom du selv er temmet, også temme
andre; for det er ikke lett å temme seg selv.

			 Dhammapada - 159
%
For du er din egen frelser, hvilken annen frelser
finnes det vel? I et veltemmet sinn der har du en
frelser som ikke du finner maken til.

			 Dhammapada - 160
%
Det onde som man selv har gjort, tenkt ut og satt
i verk; det knuser dåren like effektivt som
diamanten kløver en falsk juvel.

			 Dhammapada - 161
%
Den som lar ondskap og råttenskap omslynge seg som
en kvelende plante, gjør mot seg selv nettopp det
som hans verste fiender vel kunne ønske ham.

			 Dhammapada - 162
%
Det er lett å gjøre det som er dårlig og skadelig
for en selv. Men det som er nyttig og godt, det er
sannelig ytterst vanskelig å gjøre.

			 Dhammapada - 163
%
Den som i sin uforstand og ut fra uholdbare
teorier spotter de edles de verdiges og de
rettferdiges budskap - han frembringer frukter til
eget forderv liksom et katthaka-siv.

			 Dhammapada - 164
%
I den grad du selv gjør det onde vil du forsøple
deg selv. I den grad du selv lar det onde bli
ugjort vil du foredle deg selv. Renhet og urenhet
bor i deg selv, ingen kan gjøre en annen ren.

			 Dhammapada - 165
%
Ingen bør gi avkall på sitt eget beste til fordel
for andres, om det enn er stort. Når man har
funnet ut hva som er best for en selv, da bør man
ivrig forfølge det høyeste gode.

			 Dhammapada - 166
%
Man bør ikke følge en simpel lære og ikke leve i
slapphet, man bør ikke henge ved
vrangforestillinger eller ved verdslige ting.

			 Dhammapada - 167
%
Stå opp! og vær ikke lenger så slapp, men gå den
gode dhammas vei. Den som vandrer i dhamma lever
lykkelig både i denne verden og i den andre.

			 Dhammapada - 168
%
Ferdes ikke på dårlige veier, men gå den gode
dhammas vei. Den som vandrer i dhamma lever
lykkelig både i denne verden og i den andre.

			 Dhammapada - 169
%
Se på verden som ei boble, se den som en hildring.
Dødens konge ser ikke den som betrakter verden
slik.

			 Dhammapada - 170
%
Kom og se på denne verden, den ligner en glorete
paradevogn; her synker dåren til bunns, men
vismannen er ikke interessert.

			 Dhammapada - 171
%
Den som før har vært slapp, men siden har våknet
til handling, han lyser opp denne verden som månen
fra skyfri himmel.

			 Dhammapada - 172
%
Den som med gode gjerninger gjør opp for det han
har gjort av vondt, han lyser opp denne verden som
månen fra skyfri himmel.

			 Dhammapada - 173
%
Forblindet er denne verden, bare et fåtall når
innsikt, bare et fåtall kan fri seg som fuglen fra
nettet, og nå fram til lykkens land.

			 Dhammapada - 174
%
Svanene følger solens bane, en magiker flyr
gjennom lufta; den vise slår Mara og hele hans hær
og lar seg gli bort fra verden.

			 Dhammapada - 175
%
Den som først har brutt med sannheten og tatt et
løgnens ord i munn, som avviser den annen verden -
for ham er intet ondt umulig.

			 Dhammapada - 176
%
En gnier kommer aldri til englenes verden, og
dåren setter ikke pris på gavmildhet. Den vise,
derimot, har ekte giverglede, og nettopp derfor
blir han lykkelig etterpå.

			 Dhammapada - 177
%
Bedre enn enevoldsmakt på jorda eller å komme til
himmelen eller ha makt over alle verdener -
Sotapattis frukt er det beste av alt.

			 Dhammapada - 178
%
Hvordan vil du forføre en oppvåknet? Han har ingen
svake punkter og hans dimensjoner er grenseløse.
Hans seier kan ingen omstøte og ingen i verden når
opp til den.

			 Dhammapada - 179
%
Hvordan vil du forføre en oppvåknet? Han har ingen
svake punkter og hans dimensjoner er grenseløse. I
ham finnes intet giftig og klebrig begjær, som kan
føre på villspor.

			 Dhammapada - 180
%
Selv englene beundrer ham, den vise og
meditasjonsengasjerte, den våkne og fullkomment
opplyste, som trives i fordringsløs ro.

			 Dhammapada - 181
%
Det er ikke lett å fødes som menneske, det er ikke
lett å leve som dødelig, det er ikke lett å få
høre sann dhamma, det er ikke lett å nå
oppvåkning.

			 Dhammapada - 182
%
Å unngå å gjøre det onde, gå inn for å gjøre det
gode, foredle sitt eget sinn, - det er de
oppvåknedes budskap.

			 Dhammapada - 183
%
Den edleste form for askese er standhaftig
tålmodighet, men høyest av alt er nibbana, så sier
de oppvåknede. Den som er andre til skade er slett
ingen munk, og heller ikke en sann filosof er den
som er andre til men.

			 Dhammapada - 184
%
Å ikke skade eller fornærme, å være behersket i
samsvar med normen, å spise med måte, å føre et
stille og rolig liv og dvele i høyere tankeplan, -
det er de oppvåknedes budskap.

			 Dhammapada - 185
%
Nytelseslysten ble ikke mettet selv om det regnte
med penger. Vis er den som har innsett det, at i
vellyst er smerte men intet behag.

			 Dhammapada - 186
%
Selv ikke himmelske gleder ville han finne behag
i. Den som har lært av de fullkomment oppvåknede,
finner behag i å slukke begjæret.

			 Dhammapada - 187
%
Folk som skjelver av frykt søker seg mang en slags
tilflukt: templer og hellige trær, parker, skoger
og åser.

			 Dhammapada - 188
%
Men dette er ingen sikker tilflukt, dette er ikke
den beste tilflukt. Den som tar tilflukt på slikt
et sted, får ingen frihet fra det som gjør vondt.

			 Dhammapada - 189
%
Men den som tar sin tilflukt i Buddha, Dhamma og
Sangha, ser med fullkommen innsikt de fire edle
sannheter:

			 Dhammapada - 190
%
Sannheten om lidelsen, og hvordan den blir til, om
dens overvinnelse, og om den edle åttedelte vei
som fører til lidelsens lindring.

			 Dhammapada - 191
%
Dette er en sikker tilflukt, dette er den beste
tilflukt. Den som tar sin tilflukt slik blir fri
fra alt som gjør vondt.

			 Dhammapada - 192
%
Det er ikke lett å finne et virkelig edelt
menneske, han blir ikke født hvor som helst. Der
hvor en sådan vismann blir født blir det til lykke
for hele hans ætt.

			 Dhammapada - 193
%
En lykke er det at oppvåknede står fram, en lykke
er å bli undervist i den sanne lære, en lykke er
at forsamlingen har enighet, en lykke er de eniges
iherdighet.

			 Dhammapada - 194
%
Den som gjør ære på disse ærverdige, - en av de
oppvåknede eller av deres elever, de som har lagt
alle hindringer bak seg og overvunnet sorg og
klage, -

			 Dhammapada - 195
%
den som gjør ære på slike, - på de som har oppnådd
nibbana og ikke har noe å frykte lenger, - ingen
kan måle de gode fortjenester som han da legger
seg opp.

			 Dhammapada - 196
%
Sannelig lever vi lykkelig, uten hat blant de
hatefulle. Midt iblant hatende mennesker lever vi
uten hat.

			 Dhammapada - 197
%
Sannelig lever vi lykkelig, sunne midt blant de
usunne. Midt iblant usunne mennesker lever vi her
i sunnhet.

			 Dhammapada - 198
%
Sannelig lever vi lykkelig, uten begjær blant de
grådige. Midt iblant grådige mennesker lever vi
uten begjær.

			 Dhammapada - 199
%
Sannelig lever vi lykkelig, vi som ingenting eier.
Vi skal leve av glede, liksom de strålende guder.

			 Dhammapada - 200
%
Seier er årsak til fiendskap, for den som har tapt
har det vondt. Lykkelig den som har fred i seg
selv, som hever seg opp over vinning og tap.

			 Dhammapada - 201
%
Det fins ingen ild som begjærets ild, det fins
ingen ulykke verre enn hat, og ingen smerte er
verre enn den som bor i personlighetens eksistens.
Det fins ingen lykke større enn fred.

			 Dhammapada - 202
%
Hunger er den verste sykdom, livsimpulsene den
største smerte. Den som virkelig har innsett
dette, ser nibbana som den største lykke.

			 Dhammapada - 203
%
Helse er det største gode, trivsel er den største
rikdom, den trofaste den beste frende, nibbana er
den største lykke.

			 Dhammapada - 204
%
Den som har drukket av stillhetens og ensomhetens
nektar, blir fri fra frykt og ondskap idet han
nyter av dhammas essens.

			 Dhammapada - 205
%
Det er herlig å se de edle, og samvær med dem
bringer alltid lykke. Så lenge man slipper å se de
dåraktige kan man bestandig bli lykkelig.

			 Dhammapada - 206
%
For den som omgås med dårer, sørger i lange tider.
Samvær med dårer er alltid så pinlig som med en
uvenn, mens samvær med vise, derimot, er som å
møtes med skyldfolk.

			 Dhammapada - 207
%
Følg derfor den som er edel og vis, innsiktsfull,
plikttro, tålmodig og lærd. Hold følge med gode,
forstandige folk, som månen følger stjernenes
veier.

			 Dhammapada - 208
%
Den som driver med det som ikke bør gjøres, som
ikke øver seg opp i det som bør øves, forkaster
det nyttige, griper til det bekvemme, - han kan
misunne den som foredler seg selv.

			 Dhammapada - 209
%
Søk ikke omgang med det du har kjært, og aldri med
det som du ikke har kjært; for smertefullt er det
å savne det kjære og omgås med det som du ikke har
kjært.

			 Dhammapada - 210
%
 Hold derfor intet som kjært, for vondt er å
skilles fra det du er glad i. Det fins ingen bånd
for den som verken har forkjærlighet eller
motvilje.

			 Dhammapada - 211
%
Av det som er kjært oppstår sorg, av det som er
kjært fødes frykt. Den som har fridd seg fra det
som er kjært har ingen sorg, hva så med frykt?

			 Dhammapada - 212
%
Av attråen oppstår sorg, av attråen fødes frykt.
Den som har fridd seg fra attrå har ingen sorg,
hva så med frykt?

			 Dhammapada - 213
%
Av nytelsen oppstår sorg, av nytelsen fødes frykt.
Den som har fridd seg fra nytelsen har ingen sorg,
hva så med frykt?

			 Dhammapada - 214
%
Av vellysten oppstår sorg, av vellysten fødes
frykt. Den som har fridd seg fra vellysten har
ingen sorg, hva så med frykt?

			 Dhammapada - 215
%
Av begjær oppstår sorg, av begjær fødes frykt. Den
som har fridd seg fra alt begjær har ingen sorg,
hva så med frykt?

			 Dhammapada - 216
%
Den som har innsikt og høy moral, lever rettferdig
og taler sannhet og passer sine egne ting - ham
vil folk holde av.

			 Dhammapada - 217
%
Hvis du lar din tanke være fylt av lengsel etter
det uutsigelige, og ikke binder tankene til
vellyst, kan du kalles en som går oppad.

			 Dhammapada - 218
%
Når noen trygt har kommet hjem etter å ha vært
lenge bortreist, møter slekt og venner ham og
ønsker ham velkommen.

			 Dhammapada - 219
%
Og liksom hans slektninger møter sin kjære, slik
vil hans gode gjerninger ta imot den som har
handlet godt, når han forlater denne verden og
kommer fram til den neste.

			 Dhammapada - 220
%
Vær ikke sint, og gi avkall på stolthet, gå rolig
forbi alt som binder. Lidelsen kommer aldri til
den som ikke henger ved navn og form, og ikke
regner noe som sitt.

			 Dhammapada - 221
%
Hvis du er i stand til å betvinge ditt raseri som
nettopp velter fram, som om det var ei vogn du
holdt tilbake når hestene var ved å løpe løpsk; da
kaller jeg deg virkelig en kjørekar - de andre
bare griper etter tøylene

			 Dhammapada - 222
%
Med vennlighet vinner du over den sinte med godhet
over den onde. Med gavmildhet kan du en gnier
beseire og løgneren med sannferdighet.

			 Dhammapada - 223
%
Hold deg til sannheten, bli ikke sint, gi av det
lille du har når man ber deg. Følger du disse tre
grunnsetninger, kommer du englene nær.

			 Dhammapada - 224
%
De vise, som aldri er noen til skade, som alltid
har kroppen sin under kontroll, de går til det
stedet hvor døden ei finnes, dithen hvor sorgene
ikke er til.

			 Dhammapada - 225
%
I den som alltid er våken, som trener seg dag og
natt, og setter nibbana opp som sitt mål, - i ham
forsvinner alt negativt.

			 Dhammapada - 226
%
Dette er gammelt, min Atula, det er ikke nytt av
idag: man klandrer den som forholder seg taus, man
klandrer den som taler mye, selv den som taler med
måte blir klandret. Ingen her i verden unngår
klander.

			 Dhammapada - 227
%
For aldri har det vært, og aldri vil det finnes,
og heller ikke fins det nå et menneske som bare
roses, eller bare kritiseres.

			 Dhammapada - 228
%
Men den som de vise lovpriser når de har testet
ham dag etter dag, og funnet at han er forstandig,
har innsikt og god moral, og at hans framferd er
uten feil, -

			 Dhammapada - 229
%
hvem er da verdig å klandre en slik en? Han er så
ren som det pureste gull. Til og med englene
priser ham, han lovprises endog av gud.

			 Dhammapada - 230
%
Vokt deg for hissige handlinger, og ha full
kontroll over kroppen. Legg bort all dårlig
oppførsel, og hold deg til gode gjerninger.

			 Dhammapada - 231
%
Vokt deg for hissige ord, og ha full kontroll over
talen. Legg bort all dårlig tale, og hold deg til
gode ord.

			 Dhammapada - 232
%
Vokt deg for hissige tanker, og ha full kontroll
over sinnet. Legg fra deg alle dårlige tanker, og
hold deg til de som er gode.

			 Dhammapada - 233
%
Den vise behersker kroppen, og talen sin likeså.
Tanken behersker han like godt, da er han i
sannhet sin egen herre.

			 Dhammapada - 234
%
Du er som et vissent løv nå, og dødens sendebud
venter på deg. Du står ved terskelen til din
bortgang, og du er ikke utstyrt for reisen.

			 Dhammapada - 235
%
Gjør deg en lampe, anstreng deg straks og bli vis!
Plettfri og feilfri skal du nå fram til de
opphøydes himmelske plan.

			 Dhammapada - 236
%
Nå går livet ditt mot sin slutt, og du har kommet
døden nær. Det fins ingen hvileplass underveis, og
du er ikke utstyrt for reisen.

			 Dhammapada - 237
%
Gjør deg en lampe, anstreng deg straks og bli vis!
Plettfri og feilfri skal du ei mere gjennomgå
fødsel og forfall.

			 Dhammapada - 238
%
Litt av gangen, med tiden til hjelp, kan den som
er vis fordrive alt smuss fra sitt eget sinn,
liksom smeden hamrer ut sølvet.

			 Dhammapada - 239
%
Rusten fortærer jernet enda det er dens opphav.
Slik vil fråtserens egne gjerninger føre ham ut i
ulykke.

			 Dhammapada - 240
%
 Skriftenes plett er å ikke bli lest, hjemlivets
plett er likegladhet, kroppens plett er sløvhet,
vaktmannens plett er døsighet.

			 Dhammapada - 241
%
Kvinnens plett er usømmelig atferd, giverens plett
er gjerrighet, tankens plett er ondskap, både her
og i neste verden.

			 Dhammapada - 242
%
Men verre enn alle disse pletter er uvitenheten,
den styggeste plett. Denne pletten må fjernes,
bhikkhu, så skal du plettfri være.

			 Dhammapada - 243
%
Livet er lett for den hensynsløse, for ham som er
frekk som ei skjære, kjepphøy og nesevis, grisk og
ustyrlig; som lever et tarvelig liv.

			 Dhammapada - 244
%
Men livet er hardt for den hensynsfulle, som
alltid søker det rene, åpen til sinns og
fordringsløs; som lever i innsikt og renhet.

			 Dhammapada - 245
%
Den som dreper et levende vesen, som farer med
urett tale, som tar det som ikke blir gitt ham
her, og går til en annens make, -

			 Dhammapada - 246
%
som henfaller til nytelse av rusmidler, - den arme
dåre graver opp sine egne røtter her i denne
verden.

			 Dhammapada - 247
%
Så skal du vite, min gode venn, at dårlig vaner er
vonde å vende. La ikke griskhet og uvaner trekke
deg rundt i langvarig lidelse.

			 Dhammapada - 248
%
Et menneske gir ifølge sin tro, og etter sin
velvilje. Den som derfor er misfornøyd med mat og
drikke som andre har gitt, oppnår ingen
konsentrasjon, verken ved natt eller dag.

			 Dhammapada - 249
%
Men den som fullstendig har utryddet misnøyen, og
rykket den opp med rota, han vil oppnå
konsentrasjon, både ved natt og ved dag.

			 Dhammapada - 250
%
Det fins ingen ild som begjærets ild, det fins
intet grep som hatet, det fins intet nett som
uvitenheten, det fins ingen elv som tørsten.

			 Dhammapada - 251
%
Andres feil er lett å se, men ikke dine egne.
Andres vil du avsløre og vise for all verden, men
dine egne vil du skjule, som en uheldig
falskspiller.

			 Dhammapada - 252
%
Den som følger med i andres feil og alltid står
beredt til å bebreide, - hans dårlige tendenser
tiltar, . og han står fjernt fra å bli kvitt dem.

			 Dhammapada - 253
%
Det fins ingen fotspor i lufta, utenfor fins ingen
sann filosof. Folk flest trivs med sin livsløgn,
men slikt ligger fjernt for en Tathagata.

			 Dhammapada - 254
%
Det fins ingen fotspor i lufta, utenfor fins ingen
sann filosof. Det som er sammensatt er ikke evig,
det fins intet svik i de oppvåknede.

			 Dhammapada - 255
%
Det er ikke dermed sagt at du er rettskaffen,
fordi om du med brask og bram vil veilede andre i
hva som er rett. Men om du sindig overveier både
rett og galt, da kan du kalles vis.

			 Dhammapada - 256
%
For den som rolig veileder andre, saktmodig, i
samsvar med dhamma, - han kan kalles rettskaffen,
vis, og rettferdighetens vokter.

			 Dhammapada - 257
%
Man er ikke dermed vis fordi om man snakker mye.
Den kan i sannhet kalles vis som er fredelig,
vennlig og uten frykt.

			 Dhammapada - 258
%
Man er ingen kjenner av dhamma fordi om man
snakker mye. Men den som lever i dhamma og ikke
forsømmer den, han skal kalles en kjenner av
dhamma selv om han ikke er lærd.

			 Dhammapada - 259
%
Man er ikke dermed en Eldre fordi om ens hode er
grånet. Hvis man bare er modnet i alder, da er man
eldet forgjeves.

			 Dhammapada - 260
%
 Nei, han som er sann og rettferdig, behersket og
vennlig, med selvdisiplin; han, den vise og rene i
hjertet, han kan i sannhet kalles en Eldre.

			 Dhammapada - 261
%
Vakre ord er ikke nok, ei heller vakkert utseende.
Man er intet virkelig edelt menneske hvis man er
gjerrig, falsk og misunnelig.

			 Dhammapada - 262
%
Men den som fullstendig har utryddet dette, og
rykket det opp med rota, han, den forstandige, fri
fra alt hat, han er et virkelig edelt menneske.

			 Dhammapada - 263
%
Man blir ikke munk ved å rake av håret hvis man er
troløs og umoralsk. Hvordan kan vel han være munk,
som er fylt av begjær og grådighet?

			 Dhammapada - 264
%
Men han som fullstendig har undertrykt ondskapen
både i stort og smått, kalles en munk nettopp
derfor at alt det onde er brakt til opphør.

			 Dhammapada - 265
%
Man er ikke munk bare fordi om man lever av
almisser. Selv ikke den som påtar seg alle reglene
blir med det en virkelig munk.

			 Dhammapada - 266
%
Den som fører et edelt liv og hever seg over godt
og vondt, og vandrer i verden med visdom, han kan
kalles en munk.

			 Dhammapada - 267
%
Man blir ikke vismann bare ved taushet, hvis man
er uvitende og dum. Den er vis som veier
omhyggelig, og derpå velger ut det som er godt

			 Dhammapada - 268
%
og likedan forkaster det onde, - nettopp derfor så
er han vis. Han kalles en vismann nettopp fordi
han overveier begge verdener.

			 Dhammapada - 269
%
Man kan ikke kalles edel når man skader levende
vesener. Men ved å la alle levende vesener være i
fred, er man edel.

			 Dhammapada - 270
%
Ikke ved regler og ritualer eller ved lærdom stor,
heller ikke ved meditasjon eller en ensom bolig

			 Dhammapada - 271
%
skal jeg nå fram til frihetens lykke, den som
mengden ikke kan oppnå. Bhikkhu! Vær ikke sikker
før du grundig har luket bort dine negative
tendenser!

			 Dhammapada - 272
%
Av alle veier er den åttedelte den beste. Av alle
sannheter er de fire de beste. Av alle
læresetninger er frihet fra lidenskap den som er
best. Av alle de som går på to er den som har
innsikt den beste.

			 Dhammapada - 273
%
Dette er veien, det fins ingen annen som leder til
innsikt og renhet. Denne skal dere følge, så
narres Mara på villspor.

			 Dhammapada - 274
%
Dersom dere følger den, skal dere gjøre en slutt
på lidelsen. Denne veien gjorde jeg kjent så snart
jeg lærte å fjerne brodden.

			 Dhammapada - 275
%
En Tathagata viser veien, selv må du gjøre det som
skal til! Den som mediterer og følger veien blir
fri fra Maras lenker.

			 Dhammapada - 276
%
Alt som er sammensatt er foranderlig. Den som i
visdom innser dette, vender seg bort fra lidelsen.
Dette er veien til renhet.

			 Dhammapada - 277
%
Alt som er sammensatt er underlagt lidelse. Den
som i visdom innser dette, vender seg bort fra
lidelsen. Dette er veien til renhet.

			 Dhammapada - 278
%
Alle ting er uten jeg-substans. Den som i visdom
innser dette, vender seg bort fra lidelsen. Dette
er veien til renhet.

			 Dhammapada - 279
%
Den som til tross for ungdom og styrke ikke står
opp selv når det er på tide, treg og slapp og lite
besluttsom, en slik finner ikke veien til visdom.

			 Dhammapada - 280
%
 Man bør vokte sin tale vel, og holde sinnet under
kontroll, og ikke utføre dårlige gjerninger. Disse
tre handlingsmåter bør renses, så kan du følge
vismannens vei.

			 Dhammapada - 281
%
Iherdig trening skaper innsikt, med treningens
forfall forfaller og innsikten. Når du kjenner til
disse to veier som fører til framgang og
stagnasjon, bør du se til å ordne deg slik at
innsikten din kan øke.

			 Dhammapada - 282
%
Hogg ned skogen, men ikke ett tre! I skogen lurer
det farer. Når du har hogd ned skog og kratt, skal
du bli fri fra skogen, bhikkhu.

			 Dhammapada - 283
%
Så lenge mannens begjær etter kvinner, ja, selv
det minste, ikke er avskåret, - så lenge er hans
tanker bundet, som en diende kalv til sin mor.

			 Dhammapada - 284
%
Skjær over egenkjærligheten slik som du plukker
høstens lotus. La fredens veier føre deg fram til
nibbana, det som Buddha har pekt på.

			 Dhammapada - 285
%
«Her skal jeg bo i regntida, og her gjennom sommer
og vinter.» Slik tenker dåren og innser ikke at
noe kan komme i veien.

			 Dhammapada - 286
%
Den mann som fylt av higen beruses av sønner og
buskap, han overraskes av døden som en sovende
landsby av flom.

			 Dhammapada - 287
%
Det er ingen hjelp i sønner, og ikke i far eller
andre slektninger. Den som blir grepet av døden
kan ikke hjelpes av sine nærmeste.

			 Dhammapada - 288
%
Så la da den vise og gode som innser hva dette
betyr, hurtigst mulig rydde den veien som fører
fram til nibbana.

			 Dhammapada - 289
%
Om man kan vinne en større lykke ved å gi slipp på
en mindre lykke, da er man klok om man slipper den
lille og retter sitt blikk mot den store.

			 Dhammapada - 290
%
Den som vil bli lykkelig ved å gjøre andre vondt,
snøres inn i hatets bånd og kommer ikke løs fra
dem.

			 Dhammapada - 291
%
De dårlige tendenser øker i den som forsømmer å
gjøre det som han burde, men tvertimot gjør det
han ikke bør, og er overfladisk og arrogant.

			 Dhammapada - 292
%
De dårlige tendenser svinner i den som stadig
retter sin oppmerksomhet mot observasjon av
kroppens natur, som ikke gjør det som ikke bør
gjøres, men holder fram i det som han bør med
våken og klar forståelse.

			 Dhammapada - 293
%
Den høyreiste går uforstyrret når han har drept
sin mor og far, to konger av edel byrd, og ruinert
både land og folk.

			 Dhammapada - 294
%
Den høyreiste går uforstyrret når han har drept
sin mor og far, to konger fylt av lærdom, og en
tiger som nummer fem.

			 Dhammapada - 295
%
Gotamas elever er alltid lysvåkne - de som både
dag og natt betrakter Buddhas natur.

			 Dhammapada - 296
%
Gotamas elever er all tid lysvåkne - de som både
dag og natt betrakter Dhammas natur.

			 Dhammapada - 297
%
Gotamas elever er alltid lysvåkne - de som både
dag og natt betrakter Sanghas natur.

			 Dhammapada - 298
%
Gotamas elever er alltid lysvåkne - de som både
dag og natt betrakter kroppens natur.

			 Dhammapada - 299
%
Gotamas elever er alltid lysvåkne - de som både
dag og natt frydes ved nestekjærlighet.

			 Dhammapada - 300
%
Gotamas elever er alltid Iysvåkne - de som både
natt og dag frydes ved egenutvikling.

			 Dhammapada - 301
%
Det er ikke lett å være munk og trives med
munkelivet, men hjemmelivet kan også være tungt og
fylt av plager. Slitsomt kan det være å savne
omgang med likemenn, og den som er på reise har
lidelsen som følgesvenn. Vær derfor ikke på reise,
og unngå følge av lidelsen.

			 Dhammapada - 302
%
Den som har tillit og god moral og rikdom og godt
renomme, han mottas med heder uansett hvorhen han
enn måtte velge å ferdes.

			 Dhammapada - 303
%
Den gode skinner så vidt omkring som Himalayas
tinder. Den dårlige, derimot, blir ikke sett, som
flyvende piler i natten.

			 Dhammapada - 304
%
Den som ferdes i ensomhet, som sover og sitter
alene, som uopphørlig arbeider med å temme seg
selv i ensomhet, - vil trives i skogens dyp.

			 Dhammapada - 305
%
Både den som kommer med falske anklager og den som
benekter det han har gjort, havner i pinens
tilstand. Begge de to går det likedan etterpå
fordi de har handlet nederdrektig.

			 Dhammapada - 306
%
Mange av de som har gule kapper er onde og
ubeherskede. Men disse onde kommer til pinen på
grunn av sine onde handlinger.

			 Dhammapada - 307
%
Bedre er det å sluke ei glødende kule av jern, som
brenner som flammetunger, enn å spise av folkets
gaver for den som er uten moral og selvkontroll.

			 Dhammapada - 308
%
Fire ting hender den hensynsløse som går til en
annens hustru: en ugunstig framtid, urolig søvn,
for det tredje pådrar han seg kritikk og for det
fjerde kommer han i pinen.

			 Dhammapada - 309
%
Ugunstig blir framtiden og vond blir veien, og
gleden er liten for henne og ham når begge to er
nervøse. Kongen straffer dessuten hardt, derfor
bør ingen gå til en annens hustru.

			 Dhammapada - 310
%
 Et kusagras-strå kan skjære handa hvis ikke du
griper det rett. Og griper du munkelivet feil an,
trekker det deg ned i pinen.

			 Dhammapada - 311
%
Enhver apatisk handling og dårlig vane og
halvhjertet selvdisiplin gir dårlig resultat.

			 Dhammapada - 312
%
Hvis noe skal gjøres, så bør man gjøre det
helhjertet og ettertrykkelig. En munketilværelse
uten fasthet hvirvler bare opp støv.

			 Dhammapada - 313
%
En dårlig handling bør helst få bli ugjort, for
etterpå angrer man det som er galt. Men riktige
handlinger er best å få gjort, slike man etterpå
ikke kan angre.

			 Dhammapada - 314
%
Liksom en grensefestning har vakter både innvendig
og utvendig, slik bør du vokte deg selv og ikke la
sjansen gå deg forbi. De som lot sin sjanse gli
fra seg kan sørge, for de er på vei mot de
pinefulle tilstander.

			 Dhammapada - 315
%
De som skammer seg over det som ikke er skammelig,
men ikke skammer seg over det som er skammelig, -
de holder på vrangforestillinger og følger den vei
som går nedad.

			 Dhammapada - 316
%
De som ser farer i det som ikke er farlig, men
anser som ufarlig det som virkelig er farlig, - de
holder på vrangforestillinger og følger den vei
som går nedad.

			 Dhammapada - 317
%
De som mener at rett er galt og anser det gale som
rett, de holder på vrangforestillinger og følger
den vei som går nedad.

			 Dhammapada - 318
%
Men de som bedømmer det gale som galt og kjenner
det rette som rett, de har den rette oppfatning og
følger den vei som går oppad.

			 Dhammapada - 319
%
Ukvemsord vil jeg tåle liksom en stridselefant
utholder pilenes regn, for mengden er sannelig
simpel.

			 Dhammapada - 320
%
En tam elefant kan leies i folkevrimmelen, selv
kongen kan ri på en slik; den beste blant
mennesker er den som er temmet, som utholder
ukvemsord.

			 Dhammapada - 321
%
Et veldressert muldyr er bra, det samme er
fullblodshester fra Sindhu, og store elefanter,
men best er den som har temmet seg selv.

			 Dhammapada - 322
%
For til det uoppnådde land kommer man ikke med
ridedyr, - dit et behersket menneske går på grunn
av sin selvdisiplin.

			 Dhammapada - 323
%
Elefanten Dhanapalaka er vanskelig å holde i
brunsttiden; i fangenskap spiser den ikke en bit,
den lengter etter sin frie skog.

			 Dhammapada - 324
%
Den dvaske storeteren som ligger og velter seg
søvnig omkring liksom en gjøgris, stor og
forspist, den tosken fødes igjen og igjen.

			 Dhammapada - 325
%
Før så vandret mitt sinn omkring nøyaktig slik som
det fant det for godt. Men fra idag skal jeg styre
det vel, slik føreren styrer en vill elefant.

			 Dhammapada - 326
%
Finn din glede i fliden, pass på tankene dine. Riv
deg løs fra den dårlige vei, som elefanten fra
gjørmehullet.

			 Dhammapada - 327
%
Hvis du finner en venn på veien som er forstandig,
klok og god, bør du slå følge med ham. Våken og
glad til sinns skal du beseire alle farer.

			 Dhammapada - 328
%
Men finner du ingen venn på veien, som er
forstandig, ærlig og klok, da er det bedre å
vandre alene; liksom en konge på flukt fra
fienden, eller en stolt elefant i sin skog.

			 Dhammapada - 329
%
Bedre er det å leve alene, i dårer er intet
selskap. Sorgløs kan du vandre alene som elefanten
i skogen sin, når ikke du gjør noe vondt.

			 Dhammapada - 330
%
 Lykkelig den som har venner som hjelper til når
det trengs. Lykkelig den som er vel tilfreds med
det lille han har. Lykkelig den som har gjort noe
godt når livet går mot sin slutt. Lykkelig den som
kan legge bak seg alle slags lidelser.

			 Dhammapada - 331
%
Lykkelig den som kan tjene sin mor her i verden,
og likedan tjene sin far. Lykkelig den som kan
tjene en munk her i verden, og likedan tjene en
høyreist.

			 Dhammapada - 332
%
Lykkelig den som gjør godt hele livet og eier en
velgrunnet overbevisning. Lykkelig den som har
vunnet seg innsikt og aldri mer gjør noe ondt.

			 Dhammapada - 333
%
Begjæret vokser som slyngplanter i den som fører
et tankeløst liv. Han flakker fra en eksistens til
en annen, som apen i skogen på jakt etter frukt.

			 Dhammapada - 334
%
Sorgene skyter i været som birana-gras etter regn
i ham som blir tatt av begjæret, det usle, som
henger seg fast.

			 Dhammapada - 335
%
Men sorgene preller av som dråper på lotusbladet
på ham som overvinner begjæret, det usle, så tungt
å bære.

			 Dhammapada - 336
%
Så ønsker jeg alt det beste for dere som nå er
forsamlet her. Grav opp begjærets røtter slik som
du graver opp birana-graset for å finne dets
duftende rot. La ikke Mara få knekke dere gang på
gang, slik som bølgene knekker sivet ved stranda.

			 Dhammapada - 337
%
Liksom treet du hogger ned skyter nye skudd igjen
når rota får stå der hel og uskadd, slik vil og
det latente begjæret føre til lidelse gang på
gang, så lenge det ikke er dradd ut med rota.

			 Dhammapada - 338
%
Dersom de trettiseks strømninger som strømmer mot
det som er tiltalende, er kraftige i ditt indre;
da blir du ført på villspor, og dine begjærlige
tanker feier deg bort som en flom.

			 Dhammapada - 339
%
Disse strømninger fins overalt, . og slyngplanten
skyter i været og trives. Når du har sett hvordan
slyngplanten vokser, så skjær over rota med
visdom!

			 Dhammapada - 340
%
 Menneskets lykkestunder er flyktige, fulle av
krav. De som prøver å finne lykken ved å mette sin
nytelseslyst, de menneskene er sannelig underlagt
fødsel og alderdom.

			 Dhammapada - 341
%
Folk som lokkes av sitt begjær løper omkring som
skremte harer. I sine lenker sitter de fast, og
kommer i ulykke gang på gang, igjennom lange
tider.

			 Dhammapada - 342
%
Folk som lokkes av sitt begjær løper omkring som
skremte harer. Den munk som ønsker bli
lidenskapsløs bør derfor fordrive begjæret.

			 Dhammapada - 343
%
En som er blitt fri fra begjæret søker ut i
skogen. Men siden, skjønt han er fri fra begjær,
løper han rett til bake til det. Se på den mannen!
Skjønt han var fri, løper han tilbake til sine
lenker.

			 Dhammapada - 344
%
Det stengsel som er gjort av jern, av tre og
hampetau, - det er ikke så sterkt, ifølge det de
vise sier. Men lidenskap og lengsel etter ringer
og juveler, og etter barn og hustru, -

			 Dhammapada - 345
%
se, det er sterke stengsler, det er de vises
mening. For disse trekker nedover; selv om de er
myke så er de vanskelig å fri seg fra. De vise
skjærer over disse, og gjør seg fri fra
sansebegjær og fra andre nytelser. Uten lengsler
går de bort.

			 Dhammapada - 346
%
De som er oppfylt av lengsel og lidenskap faller
tilbake i strømmen, som en edderkopp fanget i eget
nett. De vise skjærer også over dette, og frir seg
fra alle slags lidelser. Uten lengsler går de
bort.

			 Dhammapada - 347
%
Fri deg fra fortiden, fri deg fra framtiden, fri
deg fra nåtiden likeså. Sett over til den andre
bredd. Når ditt sinn er blitt fullkomment fritt,
da skal du aldri mer gjennomgå fødsel og forfall.

			 Dhammapada - 348
%
Den som er plaget av tankene sine, en levemann med
sterke drifter, - begjæret hans bare øker, mens
han smir seg selv sterke lenker.

			 Dhammapada - 349
%
Den som gjerne bringer tanken til ro og stadig,
med klar oppmerksomhet, tenker over det som er
urent, - han skal gjøre fullstendig slutt på Maras
lenker, og sprenge dem.

			 Dhammapada - 350
%
 Den som har oppnådd fullkommenhet og som er uten
frykt, fri fra begjær og uten feil, som har dratt
ut tilværelsens brodd, - for ham er dette det
siste legeme.

			 Dhammapada - 351
%
Den som er ubundet, fri fra begjær, og kyndig i
skriftenes innhold og form, som kjenner
bokstavenes innbyrdes ordning, og vet hva som
kommer først og sist, - han er nå i sitt siste
legeme og han kalles vis og stor.

			 Dhammapada - 352
%
Alt har jeg vunnet! Alt har jeg sett! Blant alle
ting går jeg upåvirket. Alt har jeg sagt fra meg,
nå er jeg fri, ved at jeg har gjort slutt på
begjæret. Selv har jeg vunnet den innsikt jeg har,
hvem skal jeg da kunne henvise til?

			 Dhammapada - 353
%
Av alle gaver er dhamma den beste gave, av alle
essenser er dhammas essens den edleste, av alle
gleder gir dhamma den største glede, og alle
lidelser slukkes i den som er uten krav.

			 Dhammapada - 354
%
Rikdommen ødelegger den uforstandige, men ikke den
som søker den andre bredden. Griskhet etter
eiendeler får den uforstandige til å ødelegge både
seg selv og andre.

			 Dhammapada - 355
%
Åkeren skades av ugras, menneskeheten av
grådighet. Derfor gir det gode frukter å gi til
den som er uten grådighet.

			 Dhammapada - 356
%
Åkeren skades av ugras, menneskeheten av hat.
Derfor gir det gode frukter å gi til den som er
uten hat.

			 Dhammapada - 357
%
Åkeren skades av ugras, menneskeheten av
uvitenhet. Derfor gir det gode frukter å gi til
den som er uten uvitenhet.

			 Dhammapada - 358
%
Åkeren skades av ugras, menneskeheten av
fordringsfullhet. Derfor gir det gode frukter å gi
til den som er fordringsløs.

			 Dhammapada - 359
%
Det er bra å ha kontroll over øyet, kontroll over
øret er også bra. Det er bra å kontrollere sin
nese, kontroll over tunga er også bra.

			 Dhammapada - 360
%
 Det er bra å ha kontroll over kroppen, kontroll
over talen er også bra, og bra er kontroll over
tankene sine; ja, godt er å ha fullstendig
kontroll. En bhikkhu som har fullstendig kontroll,
blir fri fra alt som er vondt.

			 Dhammapada - 361
%
Den som behersker hender, føtter og tale, ja, som
er behersket i alle henseender, som er fylt av en
indre glede, ensom, konsentrert og vel tilfreds, -
han kan i sannhet kalles en bhikkhu.

			 Dhammapada - 362
%
Herlig er det å høre en bhikkhu som vet å forklare
ånd og bokstav, veltalende, men ikke pompøs, med
milde harmoniske ord.

			 Dhammapada - 363
%
Den bhikkhu som frydes ved dhamma og finner sin
glede der, som tenker dhamma grundig igjennom og
bærer den vel i sinne, - han faller ikke fra
sannheten bort.

			 Dhammapada - 364
%
Man bør ikke forakte det som man selv har fått, og
heller ikke misunne andre det de har fått. Den som
misunner andre, den bhikkhu blir ikke konsentrert.

			 Dhammapada - 365
%
Selv englene priser den bhikkhu som ikke forakter
det som han har, selv om det enn er lite, og lever
et rent og aktivt liv.

			 Dhammapada - 366
%
Den som ikke innbiller seg at noe som helst av
navn og form virkelig er hans eget, og ikke sørger
over det som ikke er, han kan virkelig kalles en
bhikkhu.

			 Dhammapada - 367
%
Den bhikkhu som lever i nestekjærlighet i full
fortrøstning til Buddhas lære, han finner fram til
fredens rike, den lykke hvor alle impulsene faller
til ro.

			 Dhammapada - 368
%
Øs denne båten, bhikkhu! Når du har øst den,
seiler den lett. Når du har skåret av hat og
begjær, da skal du oppnå nibbana.

			 Dhammapada - 369
%
Skjær over fem, kvitt deg med fem, fem andre bør
du utvikle. Den bhikkhu som frir seg fra
hindringer fem kalles en som har krysset floden.

			 Dhammapada - 370
%
 Mediter, bhikkhu, og vær ikke slapp! La ikke
tankene kretse om sansen ytelser, så ikke du i din
tankeløshet skal tvinges å svelge ei glødende kule
av jern, og ikke skal rope: «Dette gjør vondt!»
mens du brenner.

			 Dhammapada - 371
%
Det finnes ingen konsentrasjon for den som mangler
innsikt. Det finnes ingen innsikt for den som ikke
har konsentrasjon. Men den som har både
konsentrasjon og innsikt, han er nibbana nær.

			 Dhammapada - 372
%
En overmenneskelig glede oppstår i den bhikkhu som
har trukket seg tilbake til ensomheten med
fredfylt sinn, og der betrakter dhamma med klar
forståelse.

			 Dhammapada - 373
%
Når han fullt ut kan begripe faktorenes oppkomst
og undergang, finner han glede og lykke, som en
som kjenner det udødelige.

			 Dhammapada - 374
%
Dette her er det første for en bhikkhu som har
forstand: sansekontroll, tilfredshet, selvdisiplin
etter reglene, omgang med gode venner, et rent og
aktivt liv.

			 Dhammapada - 375
%
Vennlig i hele sitt vesen og fin i sin framferd,
det bør han være. Fylt av glede vil han dermed
gjøre en ende på det som er vondt.

			 Dhammapada - 376
%
Liksom jasminen slipper de visnede blomstene fra
seg, skal dere også, bhikkhuer, gi slipp på hat og
begjær.

			 Dhammapada - 377
%
Den bhikkhu som er vel konsentrert og rolig i
tanker, tale og handling, som ikke har mer
appetitt på verden, - han kan kalles en
avbalansert.

			 Dhammapada - 378
%
Selv skal du rette på feilene dine og holde et øye
med deg selv. Slik, oppmerksom og selvhjulpen,
skal du leve i lykke, bhikkhu.

			 Dhammapada - 379
%
For du er din egen frelser, din egen framtid
former du selv. Ta derfor vare på deg selv, som
kjøpmannen skjøtter en fullblodshest.

			 Dhammapada - 380
%
Den bhikkhu som lever oppfylt av glede i full
fortrøstning til Buddhas lære, han finner fram til
fredens rike, den lykke hvor alle impulsene faller
til ro.

			 Dhammapada - 381
%
Den bhikkhu som vier seg helt til Buddhas lære, om
enn han er ung, han lyser opp denne verden som
månen fra skyfri himmel.

			 Dhammapada - 382
%
Skjær over strømmen og vær energisk! Jag bort
begjæret, du høyreiste. Når du kjenner faktorenes
undergang, da kjenner du, høyreiste, det som er
uskapt.

			 Dhammapada - 383
%
Når den høyreiste har nådd fram til den andre
bredd etter begge metoder, knuser han alle lenker,
for nå er han en som vet.

			 Dhammapada - 384
%
Han, som verken denne stranda eller den andre
finnes for, og heller ikke begge strender, som er
fryktløs og uten lenker, - han vil jeg kalle en
høyreist.

			 Dhammapada - 385
%
Den som sitter i meditasjon, feilfri og uten lave
tendenser, en som har gjort alt det som skal
gjøres og som har oppnådd det høyeste mål, - han
vil jeg kalle en høyreist.

			 Dhammapada - 386
%
Sola skinner om dagen, månen lyser om natta,
fyrsten stråler i all sin prakt, den høyreiste
stråler i meditasjon. Men Buddha stråler dag og
natt i uforlignelig stråleglans.

			 Dhammapada - 387
%
Han kalles en høyreist fordi han reiser seg høyt
over det som er ondt. Han kalles en vandrer fordi
han vandrer i fullkommen ro. Han kalles en eneboer
fordi han ikke bor sammen med sine feil.

			 Dhammapada - 388
%
Ingen bør slå den høyreiste, men han skal heller
ikke bli sint til gjengjeld. Ve den som slår den
høyreiste, men ve ham enn mer dersom han blir
sint!

			 Dhammapada - 389
%
For en høyreist er intet bedre enn det å la være å
følge et hastig innfall. Jo mindre du ønsker å
skade andre, jo mere vil lidelsen bringes til
opphør.

			 Dhammapada - 390
%
Han som ikke gjør noe vondt i tanke, ord og
gjerning, men passer seg vel i disse tre ting, -
han vil jeg kalle en høyreist.

			 Dhammapada - 391
%
Han som gir deg undervisning i den fullkomment
opplystes lære, han skal du ære like respektfullt
som presten ærer ildofferet.

			 Dhammapada - 392
%
Man blir ikke høyreist bare gjennom det ytre, og
heller ikke av fødsel og fine aner; men den som er
sann og rettferdig, han er ren, han er høyreist.

			 Dhammapada - 393
%
Hva nytte har du vel, uvettige, av sammenflettet
hår og antilopeskinnskappe? Bare ditt ytre pusser
du rent, mens innvendig er du et villnis.

			 Dhammapada - 394
%
Den som bærer ei kappe av filler, så mager at
blodårene stikker fram, som mediterer ensom i
skogen, han vil jeg kalle en høyreist.

			 Dhammapada - 395
%
Jeg kaller ingen en høyreist bare på grunn av hans
fødsel. Eier han noe, blir han hovmodig. Den som
er eiendomsløs og kravløs, han vil jeg kalle en
høyreist.

			 Dhammapada - 396
%
Den som har sprengt alle hindringer uten å
skjelve, og brutt alle bånd, og kastet åket ifra
seg, - han vil jeg kalle en høyreist.

			 Dhammapada - 397
%
Den som har våknet og løftet bort bommen og skåret
av remmer og bånd, og dessuten kastet bort bissel
og tjor, - han vil jeg kalle en høyreist.

			 Dhammapada - 398
%
Den som rolig holder ut skjellsord, fengsel og
pryl, enda han er uskyldig, - tålmodighet er hans
styrke, tålmodighet er hans beste forsvar, - han
vil jeg kalle en høyreist.

			 Dhammapada - 399
%
Den som er godlynt, nøysom og kravløs, med gode
vaner og selvdisiplin, han bærer nå sitt siste
legeme, - han vil jeg kalle en høyreist.

			 Dhammapada - 400
%
Den som ikke blir hengende ved sansenytelser , mer
enn vann på et lotusblad, eller et lite sennepsfrø
ytterst på nålespissen, - han vil jeg kalle en
høyreist.

			 Dhammapada - 401
%
Den som kjenner til her og nå hvordan hans
lidelser bringes til opphør; har lagt fra seg
byrden og kastet åket, - han vil jeg kalle en
høyreist.

			 Dhammapada - 402
%
Den som er vis og har dyp forståelse, og vet hva
som er veien og ikke veien, og som har oppnådd det
høyeste mål, - han vil jeg kalle en høyreist.

			 Dhammapada - 403
%
Den som ikke søker omgang verken med borgere eller
asketer; som vandrer i hjemløsheten med minimale
behov, - han vil jeg kalle en høyreist.

			 Dhammapada - 404
%
Den som har sluttet fred med alle levende vesener,
sterke som svake, og verken straffer eller dreper,
- han vil jeg kalle en høyreist.

			 Dhammapada - 405
%
Vennlig blant de fiendtlige, fredelig blant de
voldsomme, fordomsfri blant de fordomsfulle, - han
vil jeg kalle en høyreist.

			 Dhammapada - 406
%
Hat og begjær, selvros og overmot, - alt dette
faller bort fra ham som sennepsfrøet fra
nålespissen, - han vil jeg kalle en høyreist.

			 Dhammapada - 407
%
Den som ytrer milde ord som er opplysende og
sanne, og ikke taler hardt til noen, - han vil jeg
kalle en høyreist.

			 Dhammapada - 408
%
Den her i verden som ikke tar noe som ikke blir
ham gitt, om det nå enn er langt eller kort, stygt
eller vakkert, stort eller smått, - han vil jeg
kalle en høyreist.

			 Dhammapada - 409
%
Den som ikke har noen forventninger verken om
denne verden eller den neste, som har lagt bort
forventningene og kastet åket, - han vil jeg kalle
en høyreist.

			 Dhammapada - 410
%
 Den som ikke har noen begjær og har overvunnet
sin usikkerhet; som har nådd fram til
udødeligheten og latt den omslutte seg helt, - han
vil jeg kalle en høyreist.

			 Dhammapada - 411
%
Den som fullstendig har overskredet det godes og
det ondes begrensning; sorgløs, ren og uten feil,
- han vil jeg kalle en høyreist.

			 Dhammapada - 412
%
Den som er liksom månen, ren og klar, stille og
lys, som har slukket all nytelseslyst i seg selv,
- han vil jeg kalle en høyreist.

			 Dhammapada - 413
%
Den som har vandret gjennom denne farlige hengemyr
og dette illusoriske kretsløp, og er kommet over
til den andre siden; ettertenksom, uten krav eller
usikkerhet, som helt selvstendig har oppnådd
nibbana, - han vil jeg kalle en høyreist.

			 Dhammapada - 414
%
Den som har fridd seg fra nytelseslysten og
vandrer omkring som en hjemløs munk, og har
slukket all nytelseslyst i sitt indre, - han vil
jeg kalle en høyreist.

			 Dhammapada - 415
%
Den som har fridd seg fra alt begjær og vandrer
omkring som en hjemløs munk, og har slukket alt
begjær i sitt indre, - han vil j eg kalle en
høyreist.

			 Dhammapada - 416
%
Den som har kastet hvert menneskelig bånd, og lagt
alle himmelske bånd langt bak seg, han har brutt
alle lenker og åk; han vil jeg kalle en høyreist.

			 Dhammapada - 417
%
Den som verken er for eller mot, men kjølig og
lidenskapsløs, han er den verdensbeseirende helt,
- han vil jeg kalle en høyreist.

			 Dhammapada - 418
%
Den som har sett hvordan alt som lever stadig blir
født og dør; som er lykkelig, opplyst og fri, -
han vil jeg kalle en høyreist.

			 Dhammapada - 419
%
Verken guder, demoner eller mennesker kan følge
den fullkomnes vei, - han som er uten lave
tendenser, - han vil jeg kalle en høyreist.

			 Dhammapada - 420
%
Den som ikke prøver å holde fast på fortid, nåtid
og framtid, som intet eier og intet søker, - han
vil jeg kalle en høyreist.

			 Dhammapada - 421
%
Helten, den sterke og edle, den vise og seierrike,
beskjeden, fullært og opplyst, - han vil jeg kalle
en høyreist.

			 Dhammapada - 422
%
Den som kjenner sin fortid og er kjent med både
lykke og fornedrelse, og har nådd fram til
fødslenes slutt; den vise med fullkommen kunnskap,
som har fullbyrdet alt som kan fullbyrdes, - han
vil jeg kalle en høyreist.

			 Dhammapada - 423
%
