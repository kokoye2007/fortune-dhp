Tutto ciò che siamo è generato dalla mente. E’ la
mente che traccia la strada. Come la ruota del
carro segue l’impronta del bue che lo traina così
la sofferenza ci accompagna quando sventatamente
parliamo o agiamo con mente impura.

			 Dhammapada - 1
%
Tutto ciò che siamo è generato dalla mente. E’ la
mente che traccia la strada. Come la nostra ombra
incessante ci segue così ci segue il benessere
quando parliamo o agiamo con purezza di mente.

			 Dhammapada - 2
%
"Mi hanno insultato, maltrattato, mi hanno offeso,
derubato": impigliati in tali pensieri ravviviamo
il fuoco dell’odio.

			 Dhammapada - 3
%
Se ci liberiamo del tutto da pensieri che
insinuano: “Mi hanno insultato, maltrattato, mi
hanno offeso, derubato”, l’odio è spento.

			 Dhammapada - 4
%
L’odio non può sconfiggere l’odio, solo esser
pronti all’amore lo può. Questa è la legge eterna.

			 Dhammapada - 5
%
Chi è litigioso dimentica che moriremo tutti; non
ci sono litigi per il saggio che riflette sulla
morte.

			 Dhammapada - 6
%
Come un vento burrascoso sradica un albero fragile
così chi incurante si aggrappa al piacere indulge
al cibo e alla pigrizia può sradicarlo Mara.

			 Dhammapada - 7
%
Come un vento burrascoso non scuote una montagna
di roccia così chi contempla la realtà del corpo
chi coltiva la fede e l’entusiasmo non è turbato
da Mara.

			 Dhammapada - 8
%
Indossare l’abito del rinunciante non conduce di
per sé alla purezza. Coloro che lo indossano e
tuttavia mancano di accuratezza sono infingardi.

			 Dhammapada - 9
%
Totalmente padrone di sé onesto e accurato nel
comportamento: ecco chi è degno dell’abito di
rinunciante.

			 Dhammapada - 10
%
Scambiando la falsità per verità la verità per
falsità si vive immersi nella menzogna.

			 Dhammapada - 11
%
Ma vedendo il falso come falso e il vero come vero
si vive in impeccabile verità.

			 Dhammapada - 12
%
Come la pioggia penetra attraverso un tetto male
impagliato così le tempestose passioni si
insinuano in un cuore non domato.

			 Dhammapada - 13
%
Come la pioggia non può penetrare attraverso un
tetto ben impagliato così le passioni non invadono
un cuore ben addestrato.

			 Dhammapada - 14
%
Quando con chiarezza vediamo la nostra mancanza di
virtù il rammarico ci assale; sia ora che in
futuro ci affliggiamo.

			 Dhammapada - 15
%
Quando sinceramente apprezziamo la benefica
purezza delle nostre azioni siamo ricolmi di
gioia; sia ora che in futuro celebriamo la gioia.

			 Dhammapada - 16
%
Chi fa del male crea la propria sofferenza nel
presente e nel futuro. Il pensiero assillante del
proprio torto tiene schiava la mente e precipita
nel caos.

			 Dhammapada - 17
%
Nel presente e nel futuro chi vive con onestà la
propria vita è felice comunque. Spontaneamente
apprezza la virtù ed è di casa nella gioia.

			 Dhammapada - 18
%
Chi è erudito nel Dhamma ma non vive in accordo
con esso, come un mandriano che brami le bestie
altrui non gusta i benefici del percorrere la Via.

			 Dhammapada - 19
%
Sapendo pochissimo di Dhamma ma vivendo in sincero
accordo con esso trasformando le passioni
l’avidità, l’odio, la confusione liberandosi da
ogni attaccamento al presente e al futuro si
gustano i benefici del percorrere la Via.

			 Dhammapada - 20
%
Il saggio, totalmente vivo, gioisce della
ricettività consapevole e lieto dimora in questa
qualità.

			 Dhammapada - 22
%
I risvegliati saldi nella propria risoluzione si
impegnano con tutti se stessi e conoscono la
libertà dalla schiavitù: liberazione, unica vera
sicurezza.

			 Dhammapada - 23
%
Chi spende tutta la sua energia nel percorrere la
Via chi è puro e sollecito nell’impegno raccolto e
onesto nel comportamento vede accrescere in sé
l’esultanza.

			 Dhammapada - 24
%
Con l’impegno, l’attenzione la rinuncia e la
padronanza di sé il saggio fa di se stesso
un’isola che nessuna inondazione può sommergere.

			 Dhammapada - 25
%
Chi è stolto e confuso si smarrisce nella
distrazione. Il saggio fa tesoro della
consapevolezza che ha coltivato come il più
prezioso dei possessi.

			 Dhammapada - 26
%
"Non smarrirti nella trascuratezza, non perderti
nella sensualità”. Tenendo caro questo consiglio
il contemplativo gusta un profondo sollievo.

			 Dhammapada - 27
%
I risvegliati che hanno assaporato la libertà da
ogni distrazione coltivando la consapevolezza
vedono tutti i sofferenti alla luce della
compassione, come chi dalla cima di una montagna
osservi la pianura.

			 Dhammapada - 28
%
Consapevole in mezzo ai distratti sveglio in mezzo
a chi dorme il saggio procede come un giovane
vivace cavallo lasciandosi alle spalle gli altri,
esausti.

			 Dhammapada - 29
%
Accurato nella consapevolezza il dio Magha
conquistò il suo regno. L’accuratezza è sempre
ricompensata, la trascuratezza smascherata.

			 Dhammapada - 30
%
Il rinunciante che ama vegliare e rifugge la
distrazione avanza come un fuoco d’erba consumando
ostacoli grandi e piccoli.

			 Dhammapada - 31
%
Il rinunciante che ama vegliare e rifugge la
distrazione è protetto, non può retrocedere: va
dritto verso la liberazione.

			 Dhammapada - 32
%
Come un pesce trascinato via dalla sua casa
sott’acqua e scagliato sulla terraferma si dibatte
così freme il cuore quando viene rapito dalla
corrente di Mara.

			 Dhammapada - 34
%
E’ difficile da educare la mente attiva
capricciosa e vagabonda: padroneggiarla è
essenziale perché porta gioia e benessere.

			 Dhammapada - 35
%
La mente custodita e sorvegliata fa sentire a
casa. Per quanto elusiva, sottile e difficile da
afferrare chi è all’erta dovrebbe custodire e
sorvegliare la mente.

			 Dhammapada - 36
%
Libera vagabonda senza forma la mente dimora
nell’intima caverna del cuore. Dominandola si è
liberi dalle catene dell’ignoranza.

			 Dhammapada - 37
%
In chi ha la mente instabile il cuore non lavorato
dai veri insegnamenti e una fede immatura non è
ancora cresciuta appieno la saggezza.

			 Dhammapada - 38
%
Non esiste paura per un cuore incontaminato dalle
passioni e una mente libera dall’astio. Chi vede
al di là del bene e del male è sveglio.

			 Dhammapada - 39
%
Considerando questo corpo fragile come un vaso di
coccio fortificando il cuore come le mura di una
città si può fronteggiare Mara con l’arma della
visione profonda. Il vantaggio del non-
attaccamento protegge quanto è già stato
conquistato.

			 Dhammapada - 40
%
Ben presto questo corpo giacerà senza vita: per
terra abbandonato privo di coscienza inutile come
un ceppo bruciato.

			 Dhammapada - 41
%
Peggio di un ladro peggio di un nemico un cuore
mal indirizzato invoglia a nuocere.

			 Dhammapada - 42
%
Non tua madre non tuo padre né chiunque della
famiglia può darti dono più prezioso di un cuore
ben diretto.

			 Dhammapada - 43
%
Chi consapevole percorre la Via: ecco chi vede la
terra, il corpo i mondi infernali e celesti così
come sono. Ecco chi sa discernere la Via della
saggezza ben esposta.

			 Dhammapada - 45
%
Ricorda che il corpo è fugace come la schiuma del
mare, un miraggio. Il fiore della passione
sensuale nasconde un artiglio. Ricordalo, e passa
oltre la morte.

			 Dhammapada - 46
%
Come un’improvvisa alluvione può spazzar via un
villaggio addormentato così può la morte
distruggere quelli che cercano solo i fiori
casuali dei piaceri dei sensi.

			 Dhammapada - 47
%
Essere insoddisfatti e inappagati e tuttavia
cercare ancora solo i fiori casuali dei piaceri
dei sensi sottomette al dominio del distruttore.

			 Dhammapada - 48
%
Come un’ape raccogliendo il nettare non nuoce né
danneggia il colore e il profumo del fiore così il
saggio si muove nel mondo.

			 Dhammapada - 49
%
Non soffermarti sugli errori e i difetti degli
altri; cerca invece di esaminare con chiarezza i
tuoi.

			 Dhammapada - 50
%
Deludenti come un fiore bello ma senza profumo
sono le parole sagge senza retta azione.

			 Dhammapada - 51
%
Come un fiore dal delizioso profumo è la parola
saggia e amorevole accompagnata dalla retta
azione.

			 Dhammapada - 52
%
Come con un mazzo di fiori si possono intrecciare
ghirlande con questa nostra esistenza umana
possiamo fare ghirlande di nobili azioni.

			 Dhammapada - 53
%
Il profumo di fiori o del legno di sandalo si
diffonde solo col vento a favore ma la fragranza
della virtù pervade tutte le direzioni.

			 Dhammapada - 54
%
Impareggiabile è il profumo della virtù anche per
i fiori e per il legno di sandalo.

			 Dhammapada - 55
%
L’aroma del legno di sandalo e il profumo dei
fiori sono un tenue piacere rispetto alla
fragranza della virtù che raggiunge anche i regni
celesti.

			 Dhammapada - 56
%
Mara non può catturare chi vive in ricettiva
consapevolezza chi per impeccabile conoscenza è
libero e coltiva la virtù.

			 Dhammapada - 57
%
Come il loto cresce in grazia e profumo da un
mucchio di rifiuti abbandonati la luce del vero
discepolo del Buddha rischiara le buie ombre
sparse dall’ignoranza.

			 Dhammapada - 58-59
%
Se non trovi compagni che abbiano viaggiato almeno
quanto te è meglio camminare solo che
accompagnarsi a chi è esitante.

			 Dhammapada - 61
%
"Penso a mio figlio, penso ai miei beni": ecco le
preoccupazioni degli stolti. Se nemmeno noi ci
apparteniamo a che queste pretese?

			 Dhammapada - 62
%
Lo stolto che sa di essere stolto ha un pizzico di
saggezza; lo stolto che pensa di esser saggio è
impudentemente stolto.

			 Dhammapada - 63
%
Come il cucchiaio non può gustare il sapore della
minestra così è lo stolto, che non intende la
verità pur vivendo per una vita in mezzo ai saggi.

			 Dhammapada - 64
%
Come la lingua che gusta il sapore della minestra
è chi vede distintamente la verità, essendo stato
un poco in compagnia di chi è saggio.

			 Dhammapada - 65
%
Sventatamente agendo male l’incauto stolto genera
per se amari frutti. Si comporta come fosse il
peggiore nemico di se stesso.

			 Dhammapada - 66
%
Un’azione è scorretta quando a ripensarci proviamo
rimorso: piangendo di rammarico si colgono i suoi
frutti.

			 Dhammapada - 67
%
Un’azione è corretta quando a ripensarci non
proviamo rimorso: nella gioia si colgono i suoi
frutti.

			 Dhammapada - 68
%
Gli stolti si figurano le cattive azioni dolci
come il miele finché non vedono le conseguenze.
Quando ne scorgono i frutti certo gli stolti
soffrono.

			 Dhammapada - 69
%
Mesi di rigido ascetismo vivendo di dieta frugale:
uno stolto non può paragonarsi a chi semplicemente
vede la verità.

			 Dhammapada - 70
%
Il latte fresco non caglia immediatamente non
immediatamente le azioni ingiuste recano frutto;
tuttavia gli stolti soffrono di certo le
conseguenze della loro stoltezza come bruciassero
posando su braci ricoperte di cenere.

			 Dhammapada - 71
%
Stolti sono coloro che abusano di qualsiasi dono
dispongano distruggendo la propria fortuna.

			 Dhammapada - 72
%
Cresce la presunzione e la brama degli stolti con
l’esigere immeritata autorità riconoscimento e
compenso; la falsità colora la loro sete vogliono
esser visti potenti e perspicaci.

			 Dhammapada - 73-74
%
Due sentieri distinti: quello che porta al
guadagno mondano e quello che porta alla
liberazione. Accorto, il discepolo rinunciante
evita la distrazione del gioco mondano di guadagni
e successi per dimorare in solitudine.

			 Dhammapada - 75
%
Che il saggio guidi gli esseri via dall’oscurità
che offra orientamento e consiglio; ne farà tesoro
l’onesto li rifiuterà lo stolto.

			 Dhammapada - 77
%
Non cercare la compagnia di chi è sviato guardati
da chi si è guastato. Cerca e gioisci della
compagnia di amici fidati sulla Via di chi la
visione profonda difende.

			 Dhammapada - 78
%
Abbandonarsi al Dhamma porta serenità. Il saggio
vive nella perenne gioia della verità dal
Risvegliato svelata.

			 Dhammapada - 79
%
I costruttori di canali convogliano il flusso
dell’acqua. Il fabbro forgia le frecce. Il
falegname lavora il legno. Il saggio doma se
stesso.

			 Dhammapada - 80
%
Come una solida roccia non è scossa dal vento
imperturbato è il saggio dalla lode e dal biasimo.

			 Dhammapada - 81
%
All’udire il vero insegnamento il cuore ricettivo
si fa sereno come un lago, profondo, limpido e
silente.

			 Dhammapada - 82
%
Chi è virtuoso è libero. Non indulge a discorsi
futili sui piaceri dei sensi. Prova sia gioia che
dolore ma nessuno dei due lo possiede.

			 Dhammapada - 83
%
Non per proprio interesse né a favore di altri:
mai una persona saggia nuoce nell’interesse della
famiglia del patrimonio o per guadagno. A ragione
costui viene chiamato virtuoso e saggio.

			 Dhammapada - 84
%
Quelli che raggiungono l’altra sponda sono pochi.
I più vagano avanti e indietro, senza fine, su
questa sponda non arrischiandosi al viaggio.

			 Dhammapada - 85
%
Anche se è difficile attraversare il burrascoso
oceano della passione chi vive in accordo con il
vero insegnamento della Via raggiunge l’altra
sponda.

			 Dhammapada - 86
%
Mirando all’obiettivo della liberazione il saggio
abbandona l’oscurità e ha cara la luce si lascia
alle spalle la sicurezza meschina e cerca la
libertà dall’attaccamento. Il desiderio di libertà
è cosa ardua e rara ma il saggio continuerà a
cercare distaccandosi da tutto ciò che si frappone
purificando il cuore e la mente.

			 Dhammapada - 87-88
%
Liberati dal desiderio non soggiogati dalla comune
avidità quelli che si accordano con la Via
conoscono la meraviglia del non-attaccamento e pur
dimorando nel mondo luminosi risplendono.

			 Dhammapada - 89
%
Pronto alle necessità del viaggio chi percorre il
sentiero della consapevolezza scivola via
silenzioso come un cigno abbandonando i vecchi
luoghi di riposo.

			 Dhammapada - 91
%
Come gli uccelli non lasciano orme nell’aria la
sua mente non si aggrappa alle tentazioni che gli
si offrono. La sua rotta è lo stato di liberazione
senza tracce invisibile agli altri.

			 Dhammapada - 92
%
Libero da ogni ostacolo non assillato dal cibo la
sua rotta la liberazione senza tracce. Come un
uccello che si libra nell’aria senza orme percorre
il sentiero.

			 Dhammapada - 93
%
Come un cavallo ben addestrato dal padrone è chi
abilmente ha domato i propri sensi; liberato il
cuore da orgoglio e impurità desta una gioia che
tutto pervade.

			 Dhammapada - 94
%
Pazienti come la terra non turbati da rabbia saldi
come pilastri pacati come un limpido e quieto
stagno sono gli esseri che scoprono come non
cadere nelle reazioni nate dalla confusione.

			 Dhammapada - 95
%
Chi attraverso la retta comprensione arriva allo
stato di perfetta libertà è sereno nel corpo nella
parola, nella mente. Gli alti e bassi della vita
non lo scuotono.

			 Dhammapada - 96
%
Chi conosce ciò che non è nato chi è libero e
placato chi ha abbandonato il desiderio è il più
nobile degli esseri.

			 Dhammapada - 97
%
Nella foresta, in città o in aperta campagna regna
la gioia nella dimora di chi è pienamente libero.

			 Dhammapada - 98
%
Gli esseri liberi dall’ebbrezza del piacere dei
sensi conoscono una gioia unica al mondo. Cercano
nei boschi la quiete che il mondo rifugge.

			 Dhammapada - 99
%
Un solo verso autentico che calma la mente è
meglio di mille inconsistenti poesie.

			 Dhammapada - 101
%
Recitare un unico verso di verità che
tranquillizza la mente è meglio che recitare
centinaia di versi insignificanti.

			 Dhammapada - 102
%
C’è chi da solo sa sconfiggere centinaia e
centinaia di avversari; ma il più sublime degli
eroi è colui che sa vincere se stesso.

			 Dhammapada - 103
%
La vittoria su se stessi è la suprema vittoria, ha
molto più valore che soggiogare gli altri. Questa
vittoria nessuno la può contraffare né carpire.

			 Dhammapada - 104-105
%
Onorare per un solo momento chi ha conquistato se
stesso è più meritevole che migliaia di offerte a
chi ne è indegno.

			 Dhammapada - 106
%
Onorare per un solo momento chi ha conquistato se
stesso giova di più che celebrare mille cerimonie
senza saggia comprensione.

			 Dhammapada - 107
%
I gesti di offerta di un intero anno per guadagnar
meriti a se stessi non valgono un quarto del
rispetto devoto verso un essere nobile.

			 Dhammapada - 108
%
Chi onora e rispetta i più anziani riceve quattro
doni del cielo: lunga vita, bellezza, felicità e
forza.

			 Dhammapada - 109
%
Un solo giorno vissuto con chiara intenzione e
onestà ha più valore di cento anni privi di
disciplina e di saggia rinuncia.

			 Dhammapada - 110
%
Un solo giorno vissuto con chiara intenzione e
saggezza ha più valore di cento anni privi di
disciplina e di manifesta saggezza.

			 Dhammapada - 111
%
Un solo giorno vissuto con chiara intenzione e
profondo impegno ha più valore di cento anni
vissuti in pigra passività.

			 Dhammapada - 112
%
Un solo giorno vissuto consapevoli della natura
fugace della vita ha più valore di cento anni
inconsapevoli di nascita e morte.

			 Dhammapada - 113
%
Un solo giorno vissuto svegli a ciò che non muore
ha più valore di cento anni restando ignari del
senza-morte.

			 Dhammapada - 114
%
Un solo giorno vissuto nella consapevolezza della
verità profonda ha più valore di cento anni
vissuti da inconsapevoli.

			 Dhammapada - 115
%
Se compi un’azione malvagia non ripeterla. Evita
di compiacertene nel ricordo. Dolorosa è la
conseguenza del male.

			 Dhammapada - 117
%
Se compi un’azione salutare falla di nuovo.
Gioisci nel ricordarla. Il frutto della bontà è la
contentezza.

			 Dhammapada - 118
%
Anche chi fa del male può gioire finché le sue
azioni non hanno dato frutti. Ma maturati gli
effetti delle azioni non potrà evitarne le
dolorose conseguenze.

			 Dhammapada - 119
%
Anche chi vive in modo salutare può soffrire fino
a che le sue azioni non hanno dato frutti. Ma
quando i frutti delle sue azioni maturano non gli
sfuggono le gioiose conseguenze.

			 Dhammapada - 120
%
Non ignorare la risonanza del male pensando che
finirà nel nulla. Come la brocca si riempie di
pioggia che cade goccia a goccia così col tempo lo
stolto è incrinato dalle azioni malvage.

			 Dhammapada - 121
%
Non sottovalutare la risonanza di un’azione saggia
pensando che a nulla varrà. Come la brocca si
riempie di pioggia che cade goccia a goccia così
col tempo il saggio si fa ricolmo di bontà.

			 Dhammapada - 122
%
Come vigile e protettivo rimane colui cui si
affida un carico prezioso evita il male come un
veleno.

			 Dhammapada - 123
%
Una mano senza ferite può maneggiare il veleno e
non subire danno; così il male non tocca chi non
lo compie.

			 Dhammapada - 124
%
Se con intenzione fai male a una persona innocente
una persona pura e senza macchia il male si
ritorcerà contro di te come sottile polvere
gettata nel vento.

			 Dhammapada - 125
%
Alcuni rinascono come esseri umani chi fa del male
rinasce in un inferno chi fa del bene nella
beatitudine e il puro entra nella terra senza
sentieri.

			 Dhammapada - 126
%
Non c’è luogo sulla terra non caverna di montagna
non oceano né cielo dove sfuggire le conseguenze
delle cattive azioni.

			 Dhammapada - 127
%
Non c’è luogo sulla terra non caverna di montagna
non oceano né cielo dove la morte non allunghi su
di te la mano.

			 Dhammapada - 128
%
Provando empatia per gli altri si scopre che tutti
gli esseri amano la vita e temono la morte.
Allora, non si assale né si provoca più nessuno.

			 Dhammapada - 130
%
Far male agli esseri viventi che come noi cercano
appagamento significa far male a noi stessi.

			 Dhammapada - 131
%
Non far del male agli esseri viventi che come noi
cercano appagamento significa far felici noi
stessi.

			 Dhammapada - 132
%
Evita di parlare agli altri con durezza: la parola
aspra provoca rivalsa. Chi viene ferito dalle tue
parole può di rimando ferirti.

			 Dhammapada - 133
%
Se ti parlano con durezza fatti silenzioso come un
gong spezzato; non rivalersi è segno di libertà.

			 Dhammapada - 134
%
Come il pastore conduce il gregge al pascolo
vecchiaia e morte sospingono gli esseri viventi.

			 Dhammapada - 135
%
Fanno il male ma non sanno quello che fanno; gli
stolti subiscono le conseguenze delle loro azioni
come chi maneggiando il fuoco si brucia.

			 Dhammapada - 136
%
Far del male a chi è indifeso porta in breve
sofferenza agli aggressori. Mieteranno dolore,
povertà o fallimento malattia, follia o
persecuzione violenza, angoscia o rovina e
dovranno dopo la morte, soli incontrare faccia a
faccia i propri torti.

			 Dhammapada - 137-140
%
Né l’ascetismo esteriore né l’umiliazione di sé né
alcuna privazione fisica purificano il cuore di
chi è ancora oscurato dal dubbio.

			 Dhammapada - 141
%
Vesti sgargianti non sono di per sé ostacolo alla
libertà. E’ un cuore in pace puro, domato vigile e
senza macchia a distinguere un rinunciante un
pellegrino, un essere nobile.

			 Dhammapada - 142
%
Un cavallo ben addestrato non ha bisogno di freno.
Rari sono gli esseri a cui per moderazione e
disciplina non serve ammonimento.

			 Dhammapada - 143
%
Lascia che il timore di una mediocrità senza fine
ti sproni a un ardente impegno come per incitare
un cavallo ben addestrato basta il tocco della
frusta. Abbandona il peso dell’interminabile
contesa con fiducia non esaltata con purezza
d’azione impegno, concentrazione e con consapevole
e disciplinata dedizione al sentiero.

			 Dhammapada - 144
%
I costruttori di canali convogliano il flusso
dell’acqua. I fabbri forgiano le frecce. I
falegnami lavorano il legno. I buoni domano se
stessi.

			 Dhammapada - 145
%
Guarda questo corpo un tempo imbellettato: sapeva
attrarre l’attenzione ma ora non è che carne che
va guastandosi semplice putridume. Non è né solido
né reale.

			 Dhammapada - 147
%
Questo corpo con gli anni si consuma; la malattia
è sua ospite: vulnerabile, fragile un ammasso
decrepito che va disintegrandosi e infine svanisce
nella morte.

			 Dhammapada - 148
%
Che piacere serba la vita una volta scorte vecchie
ossa sbiancate abbandonate e sparse intorno?

			 Dhammapada - 149
%
Il corpo fisico non è che ossa coperte di carne e
sangue. Dentro ammassati decadimento e morte,
orgoglio e malignità.

			 Dhammapada - 150
%
Tramandato dai saggi è il sapere che la verità
sopravvive alla dissoluzione benché ciò che è
esternamente entusiasmante perda di smalto e
benchè il corpo decada.

			 Dhammapada - 151
%
Come buoi nella stalla invecchiano gli stolti,
mettendo su carne e restando piccoli di mente.

			 Dhammapada - 152
%
Per vite innumerevoli ho vagato cercando invano il
costruttore della casa della mia sofferenza. Ma
ora ti ho trovato, costruttore di nulla da oggi in
poi. Le tue assi sono state rimosse e spezzata la
trave di colmo. Il desiderio è tutto spento; il
mio cuore, unito all’increato.

			 Dhammapada - 153-154
%
Coloro che in gioventù non scelgono una vita di
rinuncia né ricavano un buon profitto dal lavoro
finiscono vecchi aironi intristiti presso uno
stagno senza pesci.

			 Dhammapada - 155
%
Coloro che in gioventù non scelgono una vita di
rinuncia né ricavano un buon profitto dal lavoro
come frecce che mancato il bersaglio cadono
stanche rimpiangeranno il passato.

			 Dhammapada - 156
%
E’ saggio consolidare se stessi prima di dare
indicazioni agli altri.

			 Dhammapada - 158
%
Il più difficile dei discepoli siamo noi stessi.
Pratica quello che insegni: doma te stesso prima
di cercare di domare altri.

			 Dhammapada - 159
%
In verità è su di noi che possiamo contare; come
contare su qualcun altro? E’ un raro rifugio
arrivare ad affidarci a noi stessi.

			 Dhammapada - 160
%
Come un diamante taglia la pietra in cui un tempo
albergava così può sbriciolarti il male che tu
stesso compi.

			 Dhammapada - 161
%
Chi commette il male si comporta verso se stesso
come il peggiore dei nemici. Come il rampicante
che soffoca l’albero che lo sorregge.

			 Dhammapada - 162
%
E’ facile a farsi quello che non fa bene a nessuno
difficile invece è fare alcunché di veramente
utile e buono.

			 Dhammapada - 163
%
Come il bambù distrugge se stesso nel dare frutto
a se stessi fanno male gli stolti prestando fede a
false opinioni e deridendo i saggi che vivono in
accordo con la Via.

			 Dhammapada - 164
%
Siamo noi a fare il male e siamo noi a diventare
impuri. Siamo noi a evitare il male e siamo noi a
essere puri. La purezza è nelle nostre mani.
Nessun altro è responsabile.

			 Dhammapada - 165
%
Se conosci la tua strada percorrila fino in fondo.
Non permettere alle richieste degli altri per
quanto insistenti di distrarti.

			 Dhammapada - 166
%
Non atteggiarti a falsa umiltà. Segui con fermezza
la tua meta. La pratica diligente porta
all’appagamento sia nel presente che nel futuro.

			 Dhammapada - 168
%
Vivi bene la tua vita in accordo con la Via,
rifuggi una vita di distrazione. Una vita ben
vissuta porta all’appagamento sia nel presente che
nel futuro.

			 Dhammapada - 169
%
Il re della morte non riesce a scovare chi vede il
mondo come insostanziale fugace, una bolla
illusorio, un semplice miraggio.

			 Dhammapada - 170
%
Vieni, contempla questo mondo. Guardalo: è un
carro addobbato a festa. Vedi come gli stolti sono
rapiti dalle proprie idee mentre il saggio non
nutre attaccamento.

			 Dhammapada - 171
%
C’è chi si risveglia dall’inconsapevolezza e fa
luce nel mondo come la luna quando sbuca dalle
nuvole.

			 Dhammapada - 172
%
Chi trasforma vecchie e inconsapevoli abitudini in
gesti freschi e salutari fa luce nel mondo come la
luna libera dalle nuvole.

			 Dhammapada - 173
%
Una volta presi nella rete rari sono gli uccelli
che sfuggono. In questo mondo di illusione rari
coloro che vedono una via alla libertà.

			 Dhammapada - 174
%
I bianchi cigni si alzano in volo. Gli adepti
dello yoga viaggiano attraverso lo spazio. I saggi
trascendono l’illusione del mondo mettendo nel
sacco le orde di Mara.

			 Dhammapada - 175
%
Chi trasgredisce la legge della sincerità chi non
si cura dell’esistenza futura non c’è male che non
possa commettere.

			 Dhammapada - 176
%
Chi non dà valore alla generosità non raggiunge il
regno celeste. Ma il saggio gioisce nel dare e
dimora nella beatitudine.

			 Dhammapada - 177
%
Meglio del dominio sul mondo intero meglio
dell’andare in paradiso meglio che comandare
l’universo è dedicarsi alla Via senza
ripensamenti.

			 Dhammapada - 178
%
La perfezione del Buddha è assoluta; non esiste
brama che possa trascinarlo. Non ha misura la sua
saggezza non conosce limiti. Come potrebbe venir
distratto dalla verità?

			 Dhammapada - 180
%
Gli spiriti celesti custodiscono chi si è
risvegliato chi ha piena comprensione della Via è
devoto alla meditazione e gioisce della pace della
rinuncia.

			 Dhammapada - 181
%
Non è facile nascere essere umano e vivere una
vita mortale. Non è facile distinguere la profonda
saggezza ma più raro di tutto è che nasca un
Buddha.

			 Dhammapada - 182
%
Smetti di fare il male coltiva il bene purifica il
cuore. E’ questa la Via del Risvegliato.

			 Dhammapada - 183
%
Un rinunciante non tiranneggia nessuno. La
paziente tolleranza è il vertice dell’ascesi.
Suprema meta dicono i Buddha è la profonda
liberazione.

			 Dhammapada - 184
%
Non insultare, non maltrattare coltiva la rinuncia
nel rispetto della disciplina frugale nel mangiare
e pago della dimora che hai dònati all’intento
consapevole: questo è l’insegnamento del Buddha.

			 Dhammapada - 185
%
Non nei beni preziosi trovi l’appagamento né nei
piaceri dei sensi triviali o raffinati che siano.
Il discepolo del Buddha trova gioia
nell’estinzione della brama.

			 Dhammapada - 186-187
%
Svariati sono i luoghi dove gli esseri cercano di
sfuggire alla paura: montagne, boschi parchi e
giardini e luoghi sacri. Ma nessuno di questi
offre vero rifugio nessuno ci libera dalla paura.

			 Dhammapada - 188-189
%
Chi si rifugia nel Buddha nel Dhamma e nel Sangha
vede e penetra in profondità la sofferenza, la sua
causa, la sua fine e la via che conduce alla vera
libertà.

			 Dhammapada - 190-191
%
Il Buddha, il Dhamma, il Sangha sono il vero
rifugio sono eccelsi conducono alla liberazione.

			 Dhammapada - 192
%
E’ difficile trovare esseri di profonda saggezza;
rari i luoghi in cui nascono. Chi ad essi si
accompagna quando appaiono incontra la buona
sorte.

			 Dhammapada - 193
%
Benedetta è la nascita di un Buddha benedetta la
rivelazione del Dhamma benedetta l’armonia del
Sangha beata è la melodiosa comunione.

			 Dhammapada - 194
%
Immenso è il beneficio che deriva dall’onorare chi
è puro, chi è andato oltre la paura. Gli esseri
che hanno trovato libertà da dolore e da angoscia
sono degni di onore.

			 Dhammapada - 195-196
%
Restare liberi da angustia anche in mezzo a chi si
angustia è vera felicità.

			 Dhammapada - 198
%
Restare liberi da avidità anche in mezzo agli
avidi è vera felicità.

			 Dhammapada - 199
%
Viviamo felici liberi dall’ansia; come esseri
fulgenti in mondi celesti godiamo la gioia.

			 Dhammapada - 200
%
La vittoria porta all’odio perché gli sconfitti
soffrono. Chi è in pace vive lieto al di là di
vittoria e sconfitta.

			 Dhammapada - 201
%
Non c’è fuoco pari al desiderio né malattia
peggiore dell’odio né pena che opprima come
l’attaccamento né gioia pari alla pace della
libertà.

			 Dhammapada - 202
%
La fame è il più grave dei mali l’essere soggetti
a condizioni fonte primaria di disperazione.
Vedendo le cose per quello che sono chi è saggio
trova la libertà, gioia suprema.

			 Dhammapada - 203
%
Una mente sana è il migliore guadagno.
L’appagamento è la risorsa più preziosa. Un amico
fidato è il migliore congiunto. Una libertà senza
condizioni è la massima beatitudine.

			 Dhammapada - 204
%
Gustando il sapore della solitudine e il nettare
della pace chi beve della gioia che è la sostanza
della realtà vive libero dalla paura del male.

			 Dhammapada - 205
%
E’ sempre un piacere non avere a che fare con gli
stolti. Fa sempre bene incontrare chi è nobile
d’animo ed è una gioia viverci insieme.

			 Dhammapada - 206
%
Noiosa è la compagnia degli stolti sempre molesta,
come essere circondati da nemici; invece
accompagnarsi ai saggi è come essere a casa.

			 Dhammapada - 207
%
Segui le orme di chi è costante, perspicace puro e
consapevole come la luna segue la scia delle
stelle.

			 Dhammapada - 208
%
Perdere la compagnia di quelli con cui ti trovi
bene è doloroso; anche peggiore la vicinanza di
chi non ti piace. Dunque non consegnarti alla
compagnia né di quelli con cui ti trovi bene né di
chi non ti piace.

			 Dhammapada - 210
%
Guardati dall’attaccamento che nasce dall’affetto
perché separarsi da chi ci è caro è doloroso; se
invece non assecondi né osteggi l’affetto non ci
sarà schiavitù.

			 Dhammapada - 211
%
Prediligere è fonte di dolore. Prediligere genera
la paura di perdere. Se invece sei libero dalla
predilezione non c’è dolore, e come potrebbe
esserci paura?

			 Dhammapada - 212
%
Perdersi nel voler bene produce dolore; perdersi
nel voler bene genera paura. La libertà dal voler
bene fa cessare il dolore, e come potrebbe esserci
paura?

			 Dhammapada - 213
%
Perdersi nel piacere produce sofferenza; perdersi
nel piacere genera paura. Restando liberi
nell’esperienza del piacere la sofferenza cessa, e
come potrebbe esserci paura?

			 Dhammapada - 214
%
Perdersi nella passione produce sofferenza;
perdersi nella passione genera paura. Se non ti
perdi nella passione la sofferenza cessa, e come
potrebbe esserci paura?

			 Dhammapada - 215
%
Perdersi nel desiderio produce sofferenza;
perdersi nel desiderio genera paura. La libertà
dal desiderio mette fine alla sofferenza, e come
potrebbe esserci paura?

			 Dhammapada - 216
%
Naturalmente amato è chi vive agendo rettamente e
ha trovato la Via e grazie alla visione profonda
si è radicato nella verità.

			 Dhammapada - 217
%
Chi anela all’ineffabile col cuore colmo
d’ispirazione con la mente libera dal desiderio
dei sensi lo chiamo “uno che è in viaggio verso la
libertà”.

			 Dhammapada - 218
%
Come i familiari e gli amici accolgono con gioia
chi da lontano torna a casa così è accolto dalle
proprie buone azioni chi le ha compiute quando
passa da questa alla prossima vita.

			 Dhammapada - 219-220
%
Chi sa contenere la rabbia come un auriga
controlla il carro in corsa tiene in pugno le
redini della sua vita; gli altri tutt’al più ci
posano sopra le mani.

			 Dhammapada - 222
%
Trasforma la rabbia con la gentilezza e il male
col bene, la grettezza con la generosità la
falsità con la rettitudine.

			 Dhammapada - 223
%
Questi tre sentieri portano tutti al paradiso:
dire la verità non cedere alla rabbia e dare,
anche quando hai ben poco da condividere.

			 Dhammapada - 224
%
Un risvegliato non è mai causa di sofferenza.
Saggiamente si domina e va verso l’immutabile dove
non c’è più dolore.

			 Dhammapada - 225
%
Qualunque impurità viene mondata nella mente di
chi sempre veglia, giorno e notte educandosi e
dedicando tutta la sua vita alla liberazione.

			 Dhammapada - 226
%
Dall’inizio dei tempi vengono criticati quelli che
parlano troppo quelli che parlano troppo poco e
quelli che non parlano affatto. Tutti in questo
mondo sono soggetti a critiche.

			 Dhammapada - 227
%
Non c’è mai stato né mai ci sarà né c’è ora
qualcuno che venga solo biasimato o in tutto e per
tutto lodato.

			 Dhammapada - 228
%
Chi vive in modo impeccabile chi ha discernimento
è intelligente e virtuoso viene apprezzato dal
saggio.

			 Dhammapada - 229
%
Si può coprire di biasimo chi nel suo essere è
simile all’oro? Anche gli dèi apprezzano il suo
splendore.

			 Dhammapada - 230
%
Guardati dai movimenti maldestri e sii consapevole
del comportamento del tuo corpo. Rinuncia a una
condotta insincera e coltiva ciò che è salutare.

			 Dhammapada - 231
%
Guardati dalla parola affettata e sii consapevole
di ogni cosa che dici. Rinuncia alla parola
scaltra e coltiva ciò che è salutare.

			 Dhammapada - 232
%
Guardati dal pensiero tortuoso e fai attenzione a
tutto quello che pensi. Rinuncia al pensiero
indisciplinato e coltiva ciò che è salutare.

			 Dhammapada - 233
%
Coltiva il dominio di sé il saggio nell’azione,
nel pensiero e nella parola.

			 Dhammapada - 234
%
Affrettati a coltivare la saggezza. Fai di te
stesso un’isola. Terso da macchie e imperfezioni
sarai un essere nobile.

			 Dhammapada - 236
%
E’ tempo per te di presentarti al signore della
morte. Non ci sono soste in questo viaggio, eppure
quali preparativi hai fatto?

			 Dhammapada - 237
%
Affrettati a coltivare la saggezza, fai di te
stesso un’isola. Terso da macchie e impurità sei
libero dalla nascita e dalla morte.

			 Dhammapada - 238
%
A poco a poco passo passo il saggio asporta le sue
impurità come l’orafo dall’oro le scorie.

			 Dhammapada - 239
%
Come il ferro è corroso dalla propria ruggine
corroso dal suo stesso agire è colui che compie il
male.

			 Dhammapada - 240
%
La mancanza di studio porta a dimenticare gli
insegnamenti, la trascuratezza sciupa la casa, la
pigrizia fa perdere la bellezza, la distrazione è
la rovina dell’attenzione.

			 Dhammapada - 241
%
Un comportamento sessuale scorretto sminuisce chi
lo segue, l’avarizia sminuisce chi non dona. Le
azioni che sminuiscono chi le compie sono vere
macchie.

			 Dhammapada - 242
%
Ma la peggiore delle macchie è l’ignoranza. Sei
libero se la purifichi.

			 Dhammapada - 243
%
La vita sembra facile per chi non conosce vergogna
per chi è impudente come un corvo, arrogante,
aggressivo invadente e corrotto.

			 Dhammapada - 244
%
Non è facile la vita di chi conosce la vergogna, è
umile, puro di cuore e distaccato, ha integrità
morale ed è riflessivo.

			 Dhammapada - 245
%
Chi distrugge la vita, non tiene in nessun conto
la verità, è irresponsabile nella sessualità,
prende ciò che non gli appartiene e sventato
indulge alle droghe distrugge le radici stesse
della sua vita.

			 Dhammapada - 246-247
%
Chi dedica se stesso alla bontà ricordi che è
disastrosa l’incapacità di dominarsi. Non
permettere all’avidità e al comportamento
scorretto di prolungare la tua infelicità.

			 Dhammapada - 248
%
Sono la fede e la fiducia che ispirano a essere
generosi. Se ci sentiamo scontenti di quanto ci è
stato dato sarà turbata di continuo la nostra
meditazione; ma liberi da tale scontentezza la
meditazione si colma di pace.

			 Dhammapada - 249-250
%
Nulla brucia come la passione nulla ostacola come
l’odio nulla imprigiona come l’illusione e nulla
travolge come il desiderio.

			 Dhammapada - 251
%
E’ facile notare i difetti degli altri ma ci vuole
coraggio per guardare ai propri. Come pula vagli
le altrui manchevolezze e intanto nascondi le tue,
come un cacciatore furtivo si nasconde alla preda.

			 Dhammapada - 252
%
Chi va sempre in cerca dei difetti degli altri
moltiplica i propri vizi e si allontana dalla
libertà.

			 Dhammapada - 253
%
Non ci sono sentieri tracciati nell’aria non c’è
liberazione che non passi dalla Via. Molti
indulgono alla proliferazione il risvegliato ne è
libero.

			 Dhammapada - 254
%
Non ci sono sentieri tracciati nell’aria, non c’è
liberazione che non passi dalla Via. Niente di ciò
che è condizionato è permanente e tuttavia i
Buddha restano sereni.

			 Dhammapada - 255
%
Chi prende decisioni in base alla verità e
all’equità salvaguarda la legge ed è ritenuto
giusto.

			 Dhammapada - 257
%
Chi parla molto non vuol dire che sia ispirato
dalla saggezza. Il saggio si riconosce perché è in
pace con la vita libero da ostilità e paura.

			 Dhammapada - 258
%
Chi ha una conoscenza limitata ma comprensione e
condotta in armonioso accordo con la Via, questi
conosce il Dhamma.

			 Dhammapada - 259
%
Non bastano i capelli grigi per fare un anziano;
si può essere maturi d’anni ma forse invano.

			 Dhammapada - 260
%
Anziano è colui che è sincero, virtuoso,
impeccabile nel comportamento, senza macchia e
saggio.

			 Dhammapada - 261
%
Chi è invidioso, meschino e intrigante non è
attraente nonostante un bell’aspetto e la parola
eloquente. Ma chi si è liberato dalle sue
manchevolezze ed è giunto alla saggezza è
veramente attraente.

			 Dhammapada - 262-263
%
Rasarti la testa non fa di te un rinunciante se
sei ancora incurante e disonesto. Come può essere
considerato rinunciante chi è ancora posseduto dal
desiderio e dalla passione?

			 Dhammapada - 264
%
Si diventa monaci o monache lasciando cadere ogni
malvagità rinunciando a qualsiasi nocività sia
essa grande o piccola.

			 Dhammapada - 265
%
Non si è monaci o monache perché si dipende dagli
altri per il proprio nutrimento ma perché ci si
sottomette con tutto il cuore all’ addestramento
del corpo, della parola e della mente.

			 Dhammapada - 266
%
Si diventa monaco o monaca penetrando questo mondo
con la comprensione al di là del bene e del male e
vivendo una vita di purezza e di contemplazione.

			 Dhammapada - 267
%
Il silenzio non esprime profondità se resti
ignorante e non coltivato. Come avesse una
bilancia in mano l’assennato soppesa le cose
salutari e non salutari e arriva a conoscere sia
il mondo interiore che quello esterno. Perciò
l’assennato è detto saggio.

			 Dhammapada - 268-269
%
Quelli che ancora causano sofferenza agli esseri
viventi non li si può chiamare realizzati. Chi è
spiritualmente realizzato si comporta in modo da
non ferire nessuno.

			 Dhammapada - 270
%
Non accontentarti di attenerti alle regole e ai
regolamenti né di ottenere una vasta erudizione.
Non sentirti soddisfatto perché raggiungi
l’assorbimento meditativo, né perché dimori in
beata solitudine. Dovresti essere contento solo
quando arrivi al completo sradicamento di ogni
forma di ignoranza e inganno.

			 Dhammapada - 271-272
%
Se segui il sentiero arriverai alla fine della
sofferenza. Avendolo visto di persona insegno la
Via che toglie tutte le spine.

			 Dhammapada - 275
%
Il risvegliato può solo indicare la via: siamo noi
a doverla percorrere. Chi con saggezza riflette e
intraprende il sentiero è libero dai ceppi di
Mara.

			 Dhammapada - 276
%
"Tutte le cose condizionate sono impermanenti":
quando lo comprendiamo direttamente e
profondamente ci sentiamo stanchi di questa vita
di sofferenza. E’ questa la via che conduce alla
purificazione.

			 Dhammapada - 277
%
"Tutte le cose condizionate sono di per sé
insoddisfacenti": quando lo comprendiamo
direttamente e profondamente ci sentiamo stanchi
di questa vita di sofferenza. E’ questa la via che
conduce alla purificazione.

			 Dhammapada - 278
%
"Tutte le realtà sono prive di un sé permanente":
quando lo comprendiamo direttamente e
profondamente ci sentiamo stanchi di questa vita
di sofferenza. E’ questa la via della
purificazione.

			 Dhammapada - 279
%
Se, pur giovane e forte rimandi di agire quando
sarebbe necessario perso in sbadate fantasie non
potrai scorgere mai la Via e la sua saggezza.

			 Dhammapada - 280
%
Sii accurato in ciò che dici, domina i tuoi
pensieri e sii impeccabile in ciò che fai.
Purificare questi tre comportamenti ti farà
procedere sulla via dei saggi.

			 Dhammapada - 281
%
Contemplare la vita porta alla saggezza, senza
contemplazione la saggezza svanisce. Discerni come
la saggezza si coltiva e si distrugge e cammina
sulla via della crescita.

			 Dhammapada - 282
%
Sfoltisci le foreste del desiderio ma non
aggredire e non distruggere gli alberi. Ripulisci
l’intera foresta del desiderio e vedrai il
sentiero che conduce alla libertà.

			 Dhammapada - 283
%
Finché l’attrazione sessuale non è svanita se
anche la più sottile delle tracce rimane il cuore
è tenuto in dipendenza come il vitellino alla
mucca.

			 Dhammapada - 284
%
Recidi i vincoli d’affetto come si coglie un fiore
d’autunno. Percorri il sentiero della liberazione
esposto dal Risvegliato.

			 Dhammapada - 285
%
E’ stolto chi indulge a sognare il luogo più
incantevole in cui vivere, dicendosi: “Qui farà
caldo, lì sarà fresco” — inconsapevole della morte
che incombe.

			 Dhammapada - 286
%
Come un’alluvione può travolgere un intero
villaggio chi è catturato da relazioni e possessi
la morte lo trascina con sé.

			 Dhammapada - 287
%
Quando si avvicina la morte nessuno dei tuoi
ardenti attaccamenti ti proteggerà. Ricordalo e
con saggia disciplina e risoluto sforzo affrettati
ad aprirti una strada verso la libertà.

			 Dhammapada - 288-289
%
Fallisci nella ricerca della felicità se è alle
spese dell’altrui benessere. Ti intrappola ancora
il laccio della malevolenza.

			 Dhammapada - 291
%
Lasciare incompiuto ciò che andrebbe fatto e fare
ciò che andrebbe evitato conduce a trascuratezza e
presunzione. Moltiplica la confusione.

			 Dhammapada - 292
%
Svanisce la confusione perseverando in una pratica
di meditazione centrata sul corpo, evitando ciò
che non andrebbe fatto e consapevolmente facendo
ciò che va fatto.

			 Dhammapada - 293
%
Lasciando cadere desiderio e orgoglio sradicando
le visioni errate e superando gli illusori
attaccamenti del mondo dei sensi procede libero il
nobile d’animo.

			 Dhammapada - 294
%
Avendo sgombrato il sentiero da tutti gli ostacoli
— avidità, rabbia, fiacchezza e pigrizia
inquietudine, ansia e dubbio — procede libero il
nobile d’animo.

			 Dhammapada - 295
%
I discepoli del Buddha sono pienamente svegli
giorno e notte contemplando il Risvegliato.

			 Dhammapada - 296
%
I discepoli del Buddha sono pienamente svegli
giorno e notte contemplando la realtà.

			 Dhammapada - 297
%
I discepoli del Buddha sono pienamente svegli
giorno e notte contemplando la comunione dei
risvegliati.

			 Dhammapada - 298
%
I discepoli del Buddha sono pienamente svegli
giorno e notte contemplando la vera natura del
corpo.

			 Dhammapada - 299
%
I discepoli del Buddha sono pienamente svegli
giorno e notte immersi nella gioia della
compassione.

			 Dhammapada - 300
%
I discepoli del Buddha sono pienamente svegli
giorno e notte immersi nella gioia di coltivare il
cuore.

			 Dhammapada - 301
%
E’ difficile vivere la vita della rinuncia: raro è
saperne apprezzare le sfide. Ma è anche difficile
vivere la vita del capofamiglia: fa soffrire stare
con quelli per cui non si sente amicizia. Vagare
senza impegno porta sempre a difficoltà. Perché
non rinunciare all’illusorio inseguimento del
dolore?

			 Dhammapada - 302
%
Un pellegrino adorno di virtù padrone di sé e
dedito al comportamento saggio sarà accolto sempre
con onore; uno così è facile a riconoscersi e può
viaggiare con fiducia.

			 Dhammapada - 303
%
I buoni si scorgono anche da lontano. Splendono
come le distanti cime dell’Himalaya. Chi non
sceglie la pratica semplicemente scompare come
freccia scoccata nel buio.

			 Dhammapada - 304
%
Con entusiasmo dédicati alla pratica in
solitudine: siedi solo, dormi solo, solo cammina
con gusto, come fossi nel cuore della foresta.

			 Dhammapada - 305
%
Chi indossa l’abito del rinunciante e tuttavia
nutre il male e non ha freno si muove verso uno
stato doloroso.

			 Dhammapada - 307
%
Per un rinunciante è meglio inghiottire ferro
rovente che vivere di offerte disonestamente
ottenute.

			 Dhammapada - 308
%
Ripetuta tristezza, sonno tormentato, biasimo e
rimorso sono la sorte dell’adultero.

			 Dhammapada - 309
%
Breve è la gioia mista a timore della coppia di
adulteri; non porta che a dolorose conseguenze.

			 Dhammapada - 310
%
Anche un filo d’erba maneggiato male può ferirti
la mano; così la vita del rinunciante fa male a
chi la vive in modo sbagliato.

			 Dhammapada - 311
%
Le azioni fatte in modo negligente, le pratiche
compiute senza purezza, la vita santa vissuta in
modo iniquo sono di poco o nessun beneficio.

			 Dhammapada - 312
%
Se devi fare qualcosa falla bene con energia e
devozione; la vita del rinunciante condotta
svogliatamente non fa che alzare polvere.

			 Dhammapada - 313
%
E’ meglio non compiere azioni nocive perché
portano sempre rimorso. Meglio compiere azioni non
dannose perché non ne seguirà pentimento.

			 Dhammapada - 314
%
Come accuratamente si difende una città di confine
proteggi te stesso dai pericoli interni ed
esterni: costruisci le tue difese in tempo e con
saggezza. Se non ci si mette all’opera al momento
giusto ne deriverà profonda infelicità.

			 Dhammapada - 315
%
Opinioni distorte che creano vergogna per ciò che
vergognoso non è o indifferenza per ciò di cui
andrebbe provata vergogna precipitano gli esseri
in un inferno.

			 Dhammapada - 316
%
Opinioni distorte che creano paura verso ciò che
non è da temere o indifferenza di fronte a ciò che
andrebbe temuto precipitano gli esseri in un
inferno.

			 Dhammapada - 317
%
Opinioni distorte che additano come giusto ciò che
è sbagliato e sbagliato ciò che è giusto portano
gli esseri alla disgregazione.

			 Dhammapada - 318
%
La chiara visione che riconosce ciò che è guasto
come guasto e ciò che è puro come puro porta gli
esseri a trascendere l’infelicità.

			 Dhammapada - 319
%
Cavalli ben addestrati sono fidati anche nella
ressa e degni di essere montati dai re. Gli
individui che hanno addestrato se stessi a
tollerare la violenza sono ovunque preziosi.

			 Dhammapada - 321
%
Ci colpiscono i cavalli e gli elefanti ben
addestrati ma più toccanti sono gli esseri che
hanno domato se stessi.

			 Dhammapada - 322
%
Non su un animale ben addestrato puoi cavalcare
verso la terra della liberazione, puoi
raggiungerla solo sulla ben addestrata cavalcatura
di te stesso.

			 Dhammapada - 323
%
Un elefante selvaggio catturato, legato e in
calore diventa agitato e incontrollabile, non
tocca cibo, brama solo di tornare a casa nella
foresta.

			 Dhammapada - 324
%
Solo lo stolto mangia troppo e indulge alla
pigrizia e torpido sguazza nel sonno come un
enorme maiale: tutto ciò predice nuova sofferenza.

			 Dhammapada - 325
%
La mia mente un tempo selvaggia e indisciplinata
vagava dove voleva; ora la tengo a freno come il
mahout col suo bastone uncinato controlla un
elefante in calore.

			 Dhammapada - 326
%
Come un elefante con risolutezza si trascina fuori
da un pantano elévati con l’ispirazione
dell’attenzione coltivata.

			 Dhammapada - 327
%
Se trovi un compagno sincero che coltiva integrità
e saggezza supererai tutti i pericoli in gioiosa e
affettuosa compagnia.

			 Dhammapada - 328
%
Ma se non trovi un amico sincero che coltiva
integrità e saggezza allora, come un re che lascia
una terra conquistata o un elefante che vaga
solitario nella foresta, procedi in solitudine.

			 Dhammapada - 329
%
Un’innocente vita solitaria vissuta con agio come
il solitario elefante nella foresta è meglio della
vana compagnia degli stolti.

			 Dhammapada - 330
%
La gioia sorge dalla tempestiva compagnia di
amici. La gioia sorge dall’avere poche esigenze.
La gioia sorge dalla virtù accumulata alla fine di
una vita. La gioia sorge dal vedere al di là della
sofferenza.

			 Dhammapada - 331
%
La gioia sorge dal servire equamente i propri
genitori. La gioia sorge dal dare sostegno ai
rinuncianti. La gioia sorge dall’onorare gli
esseri risvegliati.

			 Dhammapada - 332
%
La gioia sorge dal coltivare la virtù anche in
vecchiaia. La gioia sorge dal coltivare una fede
che ha fondamento. La gioia sorge con la chiara
visione. La gioia sorge dal rinunciare al male.

			 Dhammapada - 333
%
Nutrire le abitudini a desiderare e ad aggrapparsi
è come concimare erbe nocive.

			 Dhammapada - 335
%
Come l’acqua cade da una foglia di loto così
scivola via la sofferenza da chi è libero da
tossico desiderio.

			 Dhammapada - 336
%
Come le piogge torrenziali distruggono le messi
Mara ti può distruggere. Perciò ti supplico:
dissoda le radici di ogni desiderio. La mia
benedizione protegga il tuo lavoro.

			 Dhammapada - 337
%
Se le radici non vengono strappate le erbacce
continuano a ricrescere: la sofferenza torna a
visitarci finché rimane il desiderio.

			 Dhammapada - 338
%
Quando la corrente del piacere dei sensi scorre
impetuosa genera un torrente di desiderio.

			 Dhammapada - 339
%
La corrente del desiderio scorre ovunque. Il
rampicante selvaggio della passione si dissemina e
si fa intricato. Individuarlo con chiara visione
lo estirpa.

			 Dhammapada - 340
%
Gli esseri incontrano naturalmente il piacere; ma
quando il piacere è contaminato dalla brama non
abbandonarlo genera frustrazione seguita da un
penoso tedio.

			 Dhammapada - 341
%
Catturati nelle abitudini del desiderio siamo
colti dal panico come conigli presi in trappola.
Reagire rinforza il dolore del sentirsi
intrappolati.

			 Dhammapada - 342
%
Catturati nelle abitudini del desiderio siamo
colti dal panico come conigli presi in trappola.
Se si vuole uscire dalla trappola, è dal desiderio
che ci si deve liberare.

			 Dhammapada - 343
%
C’è chi si incammina sul sentiero della libertà
per poi tornare, seguendo il desiderio, in
schiavitù.

			 Dhammapada - 344
%
La saggezza sa che essere dietro le sbarre o in
catene imprigiona meno dell’infatuazione per gli
oggetti o l’ossessione delle relazioni. Questi
legami seppure non altrettanto evidenti sono
potenti e ci incatenano. Rinunciare
all’attaccamento al mondo dei sensi significa
essere liberi dalla prigione del desiderio.

			 Dhammapada - 345-346
%
Come un ragno prigioniero della sua stessa tela un
essere irretito dal desiderio dei sensi deve
liberarsi dalle proprie passioni per tornare in
libertà.

			 Dhammapada - 347
%
Lascia cadere il passato. Lascia cadere il futuro.
Lascia cadere il presente. Con cuore libero
raggiungi l’altra sponda al di là della
sofferenza.

			 Dhammapada - 348
%
I legami delle abituali illusioni e del desiderio
si rafforzano se distratti lasciamo che la mente
indugi negli oggetti desiderati.

			 Dhammapada - 349
%
Chi trova gioia nel calmare i pensieri sensuali
chi è vigile e coltiva la consapevolezza degli
aspetti ripugnanti del corpo spezza i legami del
desiderio e scioglie le abitudini illuse.

			 Dhammapada - 350
%
Per chi ha raggiunto la meta non c’è più necessità
di una nuova forma: è libero da paura e desiderio.
Estirpate sono le spine dell’esistenza.

			 Dhammapada - 351
%
Maestro è chi ha abbandonato ogni desiderio e ogni
presa sul mondo chi ha visto la verità al di là
delle forme eppure possiede una profonda
conoscenza delle parole. Di tale grande essere si
può dire che abbia portato a compimento il suo
scopo.

			 Dhammapada - 352
%
Non riconosco altri come miei maestri poiché da me
stesso sono giunto alla saggezza che tutto vince,
tutto comprende, a tutto rinuncia: interamente
liberato da ogni desiderio.

			 Dhammapada - 353
%
Il dono della verità supera tutti i doni. La
fragranza della realtà supera tutte le fragranze.
La gioia della verità trascende ogni altra gioia.
La libertà dal desiderio è la fine di ogni
sofferenza.

			 Dhammapada - 354
%
Le ricchezze rovinano lo stolto ma non chi cerca
ciò che va al di là. Non solo rovina il benessere
degli altri e li fa soffrire: lo stolto distrugge
anche se stesso.

			 Dhammapada - 355
%
Le erbacce danneggiano i campi. La passione è
nociva a tutti gli esseri. Sostenta chi è libero
dalla passione: è un dono che arreca grande
beneficio.

			 Dhammapada - 356
%
Le erbacce danneggiano i campi. L’odio è nocivo a
tutti gli esseri. Sostenta chi è libero dall’odio:
è un dono che arreca grande beneficio.

			 Dhammapada - 357
%
Le erbacce danneggiano i campi. La confusione è
nociva a tutti gli esseri. Sostenta chi è libero
dalla confusione: è un dono che arreca grande
beneficio.

			 Dhammapada - 358
%
Le erbacce danneggiano i campi. L’invidia è nociva
a tutti gli esseri. Sostieni chi è libero
dall’invidia: sarà di grande beneficio.

			 Dhammapada - 359
%
E’ giusto essere disciplinati nel corpo. E’ giusto
essere disciplinati nella parola. E’ giusto essere
disciplinati nella mente. E’ giusto essere
disciplinati in tutto. Il rinunciante che
disciplina ogni suo aspetto realizza la libertà
dalla sofferenza.

			 Dhammapada - 361
%
Chi rettamente si disciplina in tutte le azioni,
chi è raccolto, appagato e gioisce della
contemplazione in solitudine: questi è un
rinunciante.

			 Dhammapada - 362
%
E’ gradevole ascoltare le parole di un rinunciante
saggio, non tronfio la mente raccolta la parola
contenuta e chiara nel significato.

			 Dhammapada - 363
%
Chi dimora nel Dhamma chi nel Dhamma trova gioia
chi contempla il Dhamma chi affida alla memoria il
Dhamma non perde la Via.

			 Dhammapada - 364
%
Lamentarsi della propria sorte o invidiare i
privilegi degli altri ostacola la pace della
mente.

			 Dhammapada - 365
%
Viceversa: contento anche con poco puro nel modo
di vivere e vitale sei da tutti tenuto in grande
stima.

			 Dhammapada - 366
%
I veri rinuncianti considerano l’interezza di
corpo e mente non sfiorati da pensieri di “io” o
“mio” e privi di desiderio per ciò che non
possiedono.

			 Dhammapada - 367
%
Il rinunciante che dimora nella gentilezza
amorevole con cuore devoto all’insegnamento del
Buddha incontra pace, silenzio e beatitudine.

			 Dhammapada - 368
%
Vuota l’acqua dalla tua barca, liberati dalle
inquinanti passioni della brama e dell’odio:
disincagliato salpa verso la liberazione.

			 Dhammapada - 369
%
Chi ha disinnescato i rozzi attaccamenti e gli
attaccamenti sottili chi coltiva le facoltà
spirituali scopre la libertà dalla confusione.

			 Dhammapada - 370
%
Vigila! Non trascurare la meditazione, non
permettere alla mente di intrattenere pensieri
sensuali, guardati dall’inghiottire per
distrazione una palla di ferro rovente per poi
gridare: “Perché soffro?”.

			 Dhammapada - 371
%
La concentrazione non sorge senza comprensione, la
comprensione non si affaccia senza concentrazione.
Chi le conosce entrambe si avvicina alla
liberazione.

			 Dhammapada - 372
%
Una felicità che trascende la gioia ordinaria
conoscono i rinuncianti che si ritirano in
solitudine con cuore tranquillo e chiara
comprensione della Via.

			 Dhammapada - 373
%
Quando i saggi dimorano nella contemplazione della
natura impermanente del corpo e della mente e di
tutta l’esistenza condizionata provano gioia e
contentezza penetrando fino a ciò che è
intrinsecamente sicuro.

			 Dhammapada - 374
%
Questi sono i primi passi nel cammino di un
rinunciante: regola in modo saggio le tue facoltà,
impegnati nel tirocinio, appagati di quel che hai,
cerca la compagnia di chi nutre la tua aspirazione
a praticare con entusiasmo gli insegnamenti. La
bellezza di un comportamento puro genera pieno
benessere grazie alla completa libertà dal
rimorso.

			 Dhammapada - 375-376
%
Come i fiori appassiti cadono dal gelsomino lascia
cadere passione e odio.

			 Dhammapada - 377
%
Pacificato lo definisco uno che è tranquillo nel
corpo, nella parola, nella mente e si è purificato
interamente di tutte le ossessioni mondane.

			 Dhammapada - 378
%
Scruta te stesso. Esamina te stesso. Se fai saggia
attenzione nel valutare te stesso vivrai con
scioltezza.

			 Dhammapada - 379
%
Siamo noi la nostra protezione, proprio noi siamo
il nostro rifugio: come potrebbe essere
altrimenti? Dunque con adeguata premura
prendiamoci cura di noi stessi.

			 Dhammapada - 380
%
Un monaco, una monaca che coltivi un’attitudine
gioiosa e riponga piena fiducia nella Via incontra
pace, silenzio, beatitudine.

			 Dhammapada - 381
%
Seppure giovane, un rinunciante devoto alla Via
con tutto se stesso illumina il mondo come la luna
che sbuca dalle nuvole.

			 Dhammapada - 382
%
Le catene di ogni schiavitù si spezzano per chi
vede chiaramente e sa bene che siano
concentrazione e visione intuitiva.

			 Dhammapada - 384
%
Grande è l’essere che non si ferma su questa
sponda né sull’altra né su sponda alcuna. Un
essere così non è legato da nulla.

			 Dhammapada - 385
%
Grande è l’essere che dimora con agio in
solitudine, il cuore libero da macchia, completato
il cammino, purificato da ogni tendenza
coercitiva, sveglio.

			 Dhammapada - 386
%
Di giorno brilla il sole la luna brilla di notte.
Ma giorno e notte risplende il Buddha nella gloria
della luce.

			 Dhammapada - 387
%
Un grande essere è chi ha trasformato il male.
Contemplativo è uno che vive in pace. Rinunciante
è chi abbandona l’impurità.

			 Dhammapada - 388
%
La non rivalsa è la caratteristica di un grande
essere. Egli non origina rabbia. Se viene
aggredito, non fa parte della sua natura reagire.

			 Dhammapada - 389
%
La libertà dalla sofferenza è pari alla libertà
dall’intenzione di causare dolore. Non c’è vera
grandezza se non c’è dominio sulla rabbia.

			 Dhammapada - 390
%
Chi si astiene dal provocare sofferenza attraverso
il corpo, la parola e la mente è un essere degno
di rispetto.

			 Dhammapada - 391
%
Devozione e rispetto è naturale offrire a chi ci
ha rivelato la Via.

			 Dhammapada - 392
%
Nessuno è da considerarsi degno di rispetto a
causa della sua nascita o della sua cultura o di
qualsiasi altra qualità esteriore. E’ la purezza,
la comprensione della verità che decide di
qualcuno il merito.

			 Dhammapada - 393
%
Ornamenti esteriori e pensieri apparentemente
spirituali sono irrilevanti se all’interno regna
la confusione.

			 Dhammapada - 394
%
Non preoccuparsi dell’aspetto esteriore ma
impegnarsi intensamente e fermamente nella pratica
fanno la grandezza.

			 Dhammapada - 395
%
Nessuno è nobile per eredità. Nobiltà è ripulire
se stessi da tutti i veleni e gli attaccamenti.

			 Dhammapada - 396
%
Chi si è liberato da ogni schiavitù e ha raggiunto
l’assenza di paura chi è al di là degli
attaccamenti e delle corruzioni lo riconosco come
un grande essere.

			 Dhammapada - 397
%
Chiunque tagli i lacci dell’odio, sciolga i nodi
del desiderio, distrugga le chiuse delle false
opinioni, spalanchi le porte dell’ignoranza e
guardi in faccia la verità, lo riconosco come un
essere grande.

			 Dhammapada - 398
%
La forza della pazienza è la risorsa degli esseri
nobili: possono venire incatenati, sopportare
attacchi fisici e verbali senza abbandonarsi alla
rabbia.

			 Dhammapada - 399
%
Chi è libero dalla rabbia, padrone di sé con
naturalezza, virtuoso, esperto nella pratica ed è
andato al di là della rinascita lo chiamo un
essere grande.

			 Dhammapada - 400
%
Come l’acqua scivola da una foglia di loto i
piaceri dei sensi non aderiscono a un grande
essere.

			 Dhammapada - 401
%
Chi conosce la libertà di aver abbandonato il
fardello dell’attaccamento al corpo-mente lo
chiamo un grande essere.

			 Dhammapada - 402
%
Chi ha profonda saggezza chi vede ciò che si
accorda e non si accorda con la Via chi ha
raggiunto il picco del possibile lo chiamo un
grande essere.

			 Dhammapada - 403
%
Chi non è attaccato alla compagnia sia di laici
che di monaci e vive libero da desideri o ansie di
qualsivoglia sicurezza è un essere grande.

			 Dhammapada - 404
%
Chi ha rinunciato all’uso della forza nel rapporto
con gli altri deboli o forti che siano chi non
uccide né dà motivo di essere ucciso è da ritenere
un grande essere.

			 Dhammapada - 405
%
Chi resta amichevole fra gli ostili in pace fra
gli aggressivi e non si aggrappa a ciò da cui gli
altri dipendono è un essere grande.

			 Dhammapada - 406
%
Per un essere grande passione e malevolenza
arroganza e presunzione cadono come un minuscolo
seme cadrebbe dalla punta di un ago.

			 Dhammapada - 407
%
Grande è colui che dice la verità che offre
delicato incoraggiamento che non polemizza con
nessuno.

			 Dhammapada - 408
%
Le azioni di un essere grande sono pure. Mai
prende per sé intenzionalmente ciò che appartiene
a un altro.

			 Dhammapada - 409
%
Il cuore di un essere grande è libero. I grandi
esseri non bramano più le cose di questo mondo o
di un qualunque altro mondo.

			 Dhammapada - 410
%
Il cuore di un essere grande è libero. Con
accurata comprensione che va oltre ogni dubbio ha
stabile accesso alla terra della liberazione.

			 Dhammapada - 411
%
Grande è l’essere che ha trasceso i vincoli del
bene e del male che è purificato e libero dal
dolore.

			 Dhammapada - 412
%
L’essere libero da ogni desiderio come la luna in
un cielo senza nuvole puro, limpido e sereno lo
chiamo grande.

			 Dhammapada - 413
%
Ci sono esseri che percorrono l’arduo sentiero che
passa per la rischiosa palude delle passioni
corrosive attraversano l’oceano dell’illusione
l’oscurità dell’ignoranza e vanno oltre. Hanno
come sostegno la saggia contemplazione come
rifugio la libertà dal dubbio sono liberati:
questi sono per me esseri grandi.

			 Dhammapada - 414
%
E’ grande l’essere che avendo messo un freno al
desiderio per il piacere dei sensi vive la vita
del senza casa e ottiene la libertà dal desiderio
e dall’incessante divenire.

			 Dhammapada - 415
%
E’ grande l’essere che avendo messo un freno alla
smania di avere vive la vita del senza casa e
ottiene la libertà dalla smania di avere e
dall’incessante divenire.

			 Dhammapada - 416
%
E’ grande l’essere che vede in trasparenza le
gioie ordinarie come pure i piaceri sottili per
liberarsi dall’ attaccamento.

			 Dhammapada - 417
%
Chi smette di contrapporre il mi piace al non mi
piace chi si è acquietato chi non è influenzato
dalle condizioni del mondo lo chiamo un grande
essere.

			 Dhammapada - 418
%
Grande è l’essere che comprende pienamente lo
svanire e il sorgere degli esseri che resta
consapevole non attaccato, sveglio conscio in ogni
momento del saggio modo di agire.

			 Dhammapada - 419
%
Inconcepibile è la condizione di un grande essere
dopo la morte: non resta traccia di passioni. E’
puro.

			 Dhammapada - 420
%
Chiunque viva libero dalle abitudini ad attaccarsi
al passato, al presente o al futuro senza nulla
possedere è un essere grande.

			 Dhammapada - 421
%
Un grande essere non conosce paura, come un toro,
nobile, forte, saggio, diligente vede in
trasparenza le illusioni è limpido, vigile e
sveglio.

			 Dhammapada - 422
%
Essenza di un grande essere è comprendere ogni
dimensione dell’esistenza passata vedere con
precisione tutti i mondi raggiungere la fine delle
rinascite conoscere con profonda chiarezza tutto
ciò che è da conoscere liberare il cuore
dall’ignoranza.

			 Dhammapada - 423
%
